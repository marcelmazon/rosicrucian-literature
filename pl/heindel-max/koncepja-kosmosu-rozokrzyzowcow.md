---
title: 'Koncepja Kosmosu Różokrzyżowców'
language: 'pl'
original_title: "The Rosicrucian Cosmo-Conception"
original_language: 'en'
author: 'Max Heindel'
original_source_file: 'self'
---

<h1 id="the-rosicrucian-cosmo-conception">Koncepja Kosmosu Różokrzyżowców</h1>

Lub mistyczne chrześcijaństwo

Podstawowa rozprawa naukowa o przeszłej ewolucji człowieka, obecnym stanie rzeczy i przyszłym rozwoju

![Picture of Max Heindel](../../assets/max-heindel.jpg)

Max Heindel [1865-1919]

Przesłanie książki i jej misja:

```
Trzeźwy umysł.  
    Delikatne serce.  
        Zdrowe ciało.  
```

THE ROSICRUCIAN FELLOWSHIP  
International Headquarters  
Mt. Ecclesia  
Oceanside, California, 91054, USA  

### <h3 id="list-of-contents">List of Contents</h3>

- [Creed or Christ](#creed-or-christ)
- [A Word to the Wise](#a-word-to-the-wise)
- [PART I: MAN'S PRESENT CONSTITUTION AND METHOD OF DEVELOPMENT](#part-1)
  - [Diagram: The Four Kingdoms](#diagram-the-four-kingdoms)
  - [Introduction](#introduction)
  - [Chapter I - The Visible and Invisible Worlds](#chapter-1)
    - [Chemical Region of the Physical World](#chemical-region-of-the-physical-world)
    - [Etheric Region of the Physical World](#etheric-region-of-the-physical-world)
    - [The Desire World](#the-desire-world)
    - [The World of Thought](#the-world-of-thought)
    - [Diagram 1. The Material World a Reverse Reflection of the Spiritual Worlds](#diagram-1-the-material-world-a-reverse-reflection-of-the-spiritual-worlds)
    - [Diagram 2. The Seven Worlds](#diagram-2-the-seven-worlds)
  - [CHAPTER II - The Four Kingdoms](#chapter-2)
    - [Diagram 3. The Vehicles of the Four Kingdoms](#diagram-3-the-vehicles-of-the-four-kingdoms)
    - [Diagram 4. The Consciousness of the Four Kingdoms](#diagram-4-the-consciousness-of-the-four-kingdoms)
  - [CHAPTER III - Man and the Method of Evolution.](#chapter-3)
    - [Activities of Life; Memory and Soul-growth](#activities-of-life-memory-and-soul-growth)
    - [The Constitution of the Seven-fold Man](#constitution-of-the-seven-fold-man)
    - [Diagram 5. The Three-fold Spirit, the Three-fold Body and the Three-fold Soul](#diagram-5-the-three-fold-spirit-the-three-fold-body-and-the-three-fold-soul)
    - [Death and Purgatory](#death-and-purgatory)
    - [Diagram 5 1/2. The Silver Cord](#diagram-5-1-2-the-silver-cord)
    - [The Borderland](#the-borderland)
    - [The First Heaven](#the-first-heaven)
    - [The Second Heaven](#the-second-heaven)
    - [The Third Heaven](#the-third-heaven)
    - [Preparations for Rebirth](#preparations-for-rebirth)
    - [Birth of the dense body](#birth-of-the-dense-body)
    - [Birth of the vital body and Growth](#birth-of-the-vital-body)
    - [Birth of the desire body and Puberty](#birth-of-the-desire-body)
    - [Birth of the Mind and Majority](#birth-of-the-mind)
    - [The Blood; the Vehicle of the Ego](#the-blood-the-vehicle-of-the-ego)
    - [A Life Cycle (diagram)](#diagram-a-life-cycle)
  - [CHAPTER IV. Rebirth and the Law of Consequence](#chapter-4)
    - [Wine as a Factor in Evolution](#wine-as-a-factor-in-evolution)
    - [A Remarkable Story](#a-remarkable-story)
- [PART II: COSMOGENESIS AND ANTHROPOGENESIS](#part-2)
  - [CHAPTER V - The Relation of Man to God](#chapter-5)
    - [Diagram 6. The Supreme Being, the Cosmic Planes and God](#diagram-6-the-supreme-being-the-cosmic-planes-and-god)
  - [CHAPTER VI - The Scheme of Evolution. ](#chapter-6)
    - [The Beginning](#the-beginning)
    - [The Seven Worlds](#the-seven-worlds)
    - [The Seven Periods](#the-seven-periods)
    - [Diagram 7. The Saturn Period](#diagram-7-the-saturn-period)
  - [CHAPTER VII - The Path of Evolution](#chapter-7)
    - [Revolutions and Cosmic Nights](#revolutions-and-cosmic-nights)
    - [Diagram 8. The Seven Worlds, Seven Globes and Seven Periods](#diagram-8-the-seven-worlds-seven-globes-and-seven-periods)
  - [CHAPTER VIII - The Work of Evolution.](#chapter-8)
    - [Ariadne's Thread](#ariadnes-thread)
    - [The Saturn Period](#the-saturn-period)
    - [Recapitulation](#recapitulation)
    - [The Sun Period](#the-sun-period)
    - [The Moon Period](#the-moon-period)
    - [Diagram 9. The Twelve Creative Hierarchies](#diagram-9-twelve-creative-hierarchies)
  - [CHAPTER IX - Stragglers and Newcomers](#chapter-9)
    - [Classes of Beings at the Beginning of the Moon Period](#classes-of-beings-at-the-beginning-of-the-moon-period)
    - [Diagram 10. Classes at the Beginning of Earth Period](#diagram-10-classes-at-the-beginning-of-earth-period)
  - [CHAPTER X - The Earth Period](#chapter-10)
    - [The Saturn Revolution of the Earth Period](#the-saturn-revolution-of-the-earth-period)
    - [The Sun Revolution of the Earth Period](#the-sun-revolution-of-the-earth-period)
    - [The Moon Revolution of the Earth Period](#the-moon-revolution-of-the-earth-period)
    - [Rest Periods Between Revolutions](#rest-periods-between-revolutions)
    - [The Fourth Revolution of the Earth Period](#the-fourth-revolution-of-the-earth-period)
  - [CHAPTER XI - Genesis and Evolution of Our Solar System.](#chapter-11)
    - [Chaos](#chaos)
    - [The Birth of the Planets](#the-birth-of-the-planets)
    - [Diagram 11. Aspects of God and Man](#diagram-11-aspects-of-god-and-man)
    - [Table of Vibrations](#table-of-vibrations)
    - [Diagram 12. A Man's Past, Present and Future Form](#diagram-12-a-mans-past-present-and-future-form)
  - [CHAPTER XII. Evolution on the Earth.](#chapter-12)
    - [The Polarian Epoch](#the-polarian-epoch)
    - [The Hyperborean Epoch](#the-hyperborean-epoch)
    - [The Moon; the Eighth Sphere](#the-moon-the-eighth-sphere)
    - [The Lemurian Epoch](#the-lemurian-epoch)
    - [Birth of the Individual](#birth-of-the-individual)
    - [Separation of the Sexes](#separation-of-the-sexes)
    - [Influence of Mars](#influence-of-mars)
    - [The Races and Their Leaders](#the-races-and-their-leaders)
    - [Influence of Mercury](#influence-of-mercury)
    - [The Lemurian Race](#the-lemurian-race)
    - [The Fall of Man](#the-fall-of-man)
    - [The Lucifer Spirits](#the-lucifer-spirits)
    - [The Atlantean Epoch](#the-atlantean-epoch)
    - [The Aryan Epoch](#the-aryan-epoch)
    - [The Sixteen Paths to Destruction](#the-sixteen-paths-to-destruction)
  - [CHAPTER XIII - Back to the Bible](#chapter-13)
  - [CHAPTER XIV - Occult Analysis of Genesis.](#chapter-14)
    - [Limitations of the Bible](#limitations-of-the-bible)
    - [In the Beginning](#in-the-beginning)
    - [The Nebular Theory](#the-nebular-theory)
    - [The Creative Hierarchies](#the-creative-hierarchies)
    - [The Saturn Period](#the-saturn-period)
    - [The Sun Period](#the-sun-period)
    - [The Moon Period](#the-moon-period)
    - [The Earth Period](#the-earth-period)
    - [Jehovah and His Mission](#jehovah-and-his-mission)
    - [Involution, Evolution and Epigenesis](#involution-evolution-and-epigenesis)
    - [A Living Soul?](#a-living-soul)
    - [Adam's Rib](#adams-rib)
    - [Guardian Angels](#guardian-angels)
    - [Mixing Blood in Marriage](#mixing-blood-in-marriage)
    - [The Fall of Man](#the-fall-of-man)
    - [Diagram 13. The Beginning and End of Sex](#diagram-13-the-beginning-and-end-of-sex)
- [PART III: MAN'S FUTURE DEVELOPMENT AND INITIATION](#part-3)
  - [Diagram. The Seven Days of Creation](#diagram-the-seven-days-of-creation)
  - [CHAPTER XV - Christ and His Mission](#chapter-15-christ-and-his-mission)
    - [The Evolution of Religion](#the-evolution-of-religion)
    - [Jesus and Christ-Jesus](#jesus-and-christ-jesus)
    - [Diagram 14. The Father, the Son and the Holy Spirit](#diagram-14-the-father-the-son-and-the-holy-spirit)
    - [Not Peace but a Sword](#not-peace-but-a-sword)
    - [The Star of Bethlehem](#the-star-of-bethlehem)
    - [The Heart an Anomaly](#the-heart-as-an-anomaly)
    - [The Mystery of Golgotha](#the-mystery-of-golgotha)
    - [The Cleansing Blood](#the-cleansing-blood)
    - [Diagram, "As Above, so Below"](#diagram-as-above-so-below)
  - [CHAPTER XVI - Future Development and Initiation](#chapter-16)
    - [The Seven Days of Creation](#the-seven-days-of-creation)
    - [Diagram 15. The Symbolism of the Caduceus](#diagram-15-the-symbolism-of-the-caduceus)
    - [Radiates, Mollusks, Articulates and Vertebrates](#radiates-mollusks-articulates-and-vertebrates)
    - [Spirals within Spirals](#spirals-within-spirals)
    - [Alchemy and Soulgrowth](#alchemy-and-soul-growth)
    - [The Creative Word](#the-creative-word)
  - [CHAPTER XVII - The Method of Acquiring First-Hand Knowledge](#chapter-17)
    - [The First Steps](#the-first-steps)
    - [Western Methods for Western People](#western-methods-for-western-people)
    - [The Science of Nutrition](#the-science-of-nutrition)
    - [Table of Food Values, Part I](#table-of-food-values-part-1)
    - [Table of Food Values, Part II](#table-of-food-values-part-2)
    - [The Law of Assimilation](#the-law-of-assimilation)
    - [Live and Let Live](#live-and-let-live)
    - [The Lord's Prayer](#the-lords-prayer)
    - [Diagram 16. The Lord's Prayer](#diagram-16-the-lords-prayer)
    - [The Vow of Celibacy](#the-vow-of-celibacy)
    - [The Pituitary Body and the Pineal Gland](#the-pituitary-body-and-the-pineal-gland)
    - [Diagram 17. Path of the Unused Sex Currents](#diagram-17-path-of-the-unused-sex-currents)
    - [Esoteric Training](#esoteric-training)
    - [How the Inner Vehicle is Built](#how-the-inner-vehicle-is-built)
    - [Concentration](#concentration)
    - [Meditation](#meditation)
    - [Observation](#observation)
    - [Discrimination](#discrimination)
    - [Contemplation](#contemplation)
    - [Adoration](#adoration)
  - [CHAPTER XVIII - The Constitution of the Earth and Volcanic Eruptions](#chapter-18)
    - [The Number of the Beast](#the-number-of-the-beast)
    - [Diagram 18. The Constitution of the Earth](#diagram-18-the-constitution-of-the-earth)
  - [CHAPTER XIX - Christian Rosenkreuz and the Order of Rosicrucians](#chapter-19)
    - [Ancient Truths in Modern Dress](#ancient-truths-in-modern-dress)
    - [Initiation](#initiation)
    - [The Rosicrucian Fellowship](#the-rosicrucian-fellowship)
    - [Correspondence Courses](#correspondence-courses)
    - [Symbolism of Rose Cross](#symbolism-of-the-rose-cross)
- [Topical Index]()
  - [Addendum A - Morning and Evening Exercises Performed by the Rosicrucian Aspirant](#addendum-a)
  - [Concerning the Origin of the Fellowship Teachings]()
  - [Addendum B: Footnote to Chapter III](#addendum-b)
  - [Addendum C: Footnote to Chapter XIII (Regarding Race)](#addendum-c)
  - [Addendum D: Footnote to "Our Buildings"](#addendum-d)

### <h3 id="creed-or-christ">Kredo czy Chrystus</h3>

```
Nie kocha Boga nikt, kto nienawiść żywi,   
Kto depcze po sercu i duszy Bliźniego.   
Kto umysł wprawia w zamęt i myśli krzywi   
Lękiem Piekła, nie zmierza do celu naszego.   

Święte religie wysłane są przez Boga   
Tak samo Chrystus, Droga, Prawda i Życie   
By dla ludzi nastała nowa ulgi droga   
i Cierpień, Grzechu i Zmagań pozbycie.   

Duch Święty zstąpił na żądanie Jego   
Do kościołów wszystkich, wszelkiego imienia.   
I w Zielone Świątki u apostoła każdego   
Zawidniała świecąca aureola płomienia.   

Lecz my jak żarłoczne i chciwe sępy   
Dla pustych tytułów ślemy do walki   
Przez edykty, dogmaty całe zastępy   
Zabijając wyznawców religii-rywalki.   

Czy Chrystus jest więc podzielony?   
I jeden apostoł był wybrany?   
Nie. Więc kto ma być dręczony?   
Gdy każdy równo przez Niego kochany?   

Jego czysta miłość jest nieograniczona   
Przez kredo dzielące nas jak mur czy ściana   
Miłością jego cała Ludzkość otoczona   
Nieważne jaka nazwa dla Niego stosowana.   

Dlaczego nie słuchać jedynie słów Jego?   
Po co trzymać się kredo, które nas rozdziela?   
Rzecz powinna się liczyć tylko jedna dla każdego   
Miłość do bliźniego prosto z nauk Zbawiciela.   

Tylko jedną rzecz światu wiedzieć trzeba   
Tylko jeden balsam dla rozpaczy człowieka   
Tylko jedna droga, która wiedzie do nieba   
Jest nią miłość i współczucie bijące z daleka.   

-- MAX HEINDEL 
```

### <h3 id="a-word-to-the-wise">Słowo do mądrych</h3> 

Założyciel Religii Chrześcijańskiej wypowiedział maksymę okultystyczną, kiedy powiedział: „Kto nie przyjmie Królestwa Bożego tak jak małe dziecko, ten do niego nie wejdzie” (Mk 10,15). Wszyscy okultyści uznają daleko idącą ważność tej nauki Chrystusa i usiłują nią „żyć” dzień po dniu. 

Kiedy nowa filozofia jest prezentowana światu, różni ludzie reagują na różne sposoby. 

Jedna osoba z zapałem podejmuje każdą nową filozoficzną inicjatywę, by ustalić jak bardzo współgra ona z jej własnymi poglądami. Dla takiej osoby dana filozofia sama w sobie nie ma zbyt dużego znaczenia. Jej główną wartością będzie obrona poglądów TEJ OSOBY. Jeżeli dana idea spełni pod tym względem jej oczekiwania, to osoba ta entuzjastycznie zaadoptuje się do niej i będzie się jej trzymać ze ślepą stronniczością; jeżeli nie, to prawdopodobnie odłoży książkę z obrzydzeniem i zawodem, czując, że autor wyrządził jej szkodę. 

Inny typ przyjmuje sceptyczne nastawienie tak szybko jak odkrywa, że dana praca zawiera coś, czego ON uprzednio nie czytał, o czym nie słyszał lub o czym nie pomyślał. Najprawdopodobniej poczułby się urażony na wieść, że jego nastawienie jest szczytem samozadowolenia i braku tolerancji. Niestety taka jest prawda; dlatego, że zamyka on swój umysł na jakąkolwiek prawdę, która może być potencjalnie ukryta w tym, co natychmiast odrzuca. 

Oba te typy piłują własną gałąź. „Sztywne” poglądy odcinają im dopływ promieni prawdy. „Małe dziecko” jest pod tym względem zdecydowanym przeciwieństwem swoich rodziców. Nie jest ono przepełnione przytłaczającym poczuciem wiedzy wyższej ani nie czuje się zmuszone, by wyglądać mądrze lub ukrywać swoją nieświadomość jakiegokolwiek tematu pod uśmiechem lub kpiną. Jest szczerze ignoranckie, nieskrępowane przez żadne uprzednie opinie, dlatego właśnie jest nadzwyczaj przysposobione do nauki. Przyjmuje wszystko z tym pięknym nastawieniem ufności, które określiliśmy „wiarą dziecięcą”, gdzie nie ma cienia zwątpienia. Dlatego też dziecko przyjmuje daną informację, dopóki nie zostanie ona udowodniona bądź obalona. 

We wszystkich szkołach okultystycznych uczeń jest najpierw nauczany, by zapomnieć wszystko inne, kiedy otrzymuje nową naukę, w celu uniknięcia kierowania się preferencją bądź uprzedzeniem, aby umysł znajdował się w stanie spokoju, dostojnego oczekiwania. Jako że sceptycyzm zaślepi nas na prawdę w najbardziej efektywny sposób, spokój ten i ufne nastawienie umysłu pozwoli intuicji lub „naukom z wnętrza” stać się świadomymi prawdy zawartej w danym twierdzeniu. Jest to jedyna droga, by wykształcić absolutnie pewną percepcję prawdy. 

Nie wymaga się od ucznia, by od razu wierzył, że dana rzecz, którą postrzegał jako białą, jest tak naprawdę czarna, kiedy prezentuje mu się takie twierdzenie; lecz musi on rozwinąć nastawienie umysłu „wierz we wszystko” jako możliwe. To pozwoli mu tymczasowo odstawić na bok nawet rzeczy, które ogółem są uważane za „fakty ustalone” i zbadać czy przypadkiem nie istnieje inny punkt widzenia do tej pory niezaobserwowany przez niego, gdzie taka rzecz jawiłaby się jako czarna. W rzeczy samej, nie pozwoliłby sobie na postrzeganie czegokolwiek jako „faktu ustalonego”, ponieważ zdaje sobie całkowicie sprawę z ważności utrzymywania swego umysłu w płynnym stanie adaptowalności, która charakteryzuje małe dzieci. Zdaje sobie sprawę w każdym calu swojego istnienia, że „widzimy jakby w zwierciadle, niejasno” i w stylu Ajasa jest on zawsze uważny, pragnąc „Światła, więcej Światła”. 

Ogromna zaleta takiego nastawienia umysłu podczas badania jakiegokolwiek tematu, rzeczy lub idei musi być oczywista. Twierdzenia, które jawią się zdecydowanie i wyraźnie sprzeczne, które spowodowały niezmierną ilość uczuć wśród przeciwników, mogą niemniej jednak zostać ze sobą pogodzone, tak jak w jednym przykładzie ukazanym w tej pracy. Więź zgody jest odkrywana jedynie przez otwarty umysł, i mimo że praca ta może się różnić od innych, autor sugerowałby obiektywne rozważenie informacji w niej zawartych jako podstawę bezstronnego osądu. Autor nie będzie miał nic przeciwko jeżeli ta książka zostanie „zważona i okaże się zbyt lekka”. Jedynie obawia się pochopnego osądu opartego na braku wiedzy o systemie jaki popiera – rozważenia, w którym osąd brzmi „zbyt lekka” jako konsekwencja odmowy obiektywnego „zważenia”. Autor wysuwa także dalszy argument, że jedyna opinia warta tego, kto ją wyraża, musi być oparta na wiedzy. 

Sugerujemy, że kolejnym powodem dla uważnego osądu jest to, że dla wielu niezmiernie trudnym jest cofnięcie pochopnie wyrażonej opinii. Toteż zachęca się czytelnika do wstrzymania jakiegokolwiek wyrażania zarówno pochwał, jak i potępień, dopóki badanie tejże pracy wystarczająco nie zaspokoi go swoją wartością lub jej brakiem. 

Koncepcja Kosmosu Różokrzyżowców nie jest dogmatyczna, a także nie odnosi się do żadnego innego autorytetu poza rozsądkiem studenta. Nie jest kontrowersyjna, ale została wydana w nadziei, aby pomóc wyjaśnić pewne trudności, które dręczyły studentów głębszych filozofii w przeszłości. Jednakże w celu uniknięcia poważnych nieporozumień, w umyśle ucznia powinno zostać silnie wyryte, że nie ma nieomylnych odkryć w tym zawiłym temacie, w który wlicza się wszystko znajdujące się pod słońcem, a także nad nim. 

Nieomylne przedstawienie zagadnień wskazywałoby na wszechwiedzę autora, a nawet Starsi Bracia mówią nam, że czasami mylą się w swych osądach. Tak więc książka, która powie ostatnie słowo na temat Tajemnicy Świata nie ma prawa bytu, a autor tejże pracy nie udaje, że taka wiedzę posiada, lecz podaje tu najbardziej elementarne nauki Różokrzyżowców. 

Braterstwo Różokrzyża posiada najbardziej rozwiniętą, najbardziej logiczną koncepcję Tajemnicy Świata, o której autor zdobył wiedzę dzięki wielu latom poświęconym wyłącznie jej badaniu. Materiał, który zdążył zbadać do tej pory, pokrywa się z ich naukami. Jednakże jest on przekonany, że Koncepcja Kosmosu Różokrzyża nie jest ostatnim słowem w tym temacie; i że w miarę postępu otworzą się przed nami szersze perspektywy na prawdę, które odsłonią przed nami i wyjaśnią wiele rzeczy, które obecnie „widzimy jakby w zwierciadle, niejasno”. Autor zarazem silnie wierzy, że wszystkie inne filozofie przyszłości będą podążać tymi samymi torami, ponieważ wydają się one być absolutnie prawdziwe. 

W świetle powyższego oczywistym jest, że książka ta nie jest uważana przez autora za Alfę i Omegę, ostateczną wiedzę okultystyczną. Mimo że jest ona zatytułowana Koncepcja Kosmosu Różokrzyżowców, to autor pragnie jednoznacznie podkreślić, że nie należy jej rozumieć jako „wiary, która raz na zawsze została przekazana” Różokrzyżowcom przez założyciela zakonu lub przez kogokolwiek innego. Stanowczo stwierdza się, że praca ta zawiera jedynie nauki Różokrzyżowców w rozumieniu autora, dotyczące Tajemnicy Świata, uzupełnione jego osobistymi badaniami Światów wewnętrznych, prenatalnych i pośmiertnych stanów człowieka itp. Odpowiedzialność, która spoczywa na osobie, która zwodzi innych umyślnie bądź nie, znana jest autorowi. Ma on nadzieję uchronić się przed taką ewentualnością tak bardzo jak to możliwe, a także uchronić innych przed możliwością nieumyślnego zbłądzenia. 

To, co jest powiedziane w książce, ma zostać zaakceptowane bądź odrzucone przez czytelnika w zgodzie z jego własną wolą. Wielka staranność została przyłożona do zrozumienia tych nauk; niezmierny wysiłek został włożony, by ubrać je w słowa tak, aby mogły zostać łatwo zrozumiane. Z tego powodu każdy termin został określony wyłącznie jednym słowem. To samo słowo będzie miało to samo znaczenie gdziekolwiek zostanie użyte. Kiedy jakiekolwiek słowo opisujące jakąś ideę zostanie użyte po raz pierwszy, to możliwie najjaśniejsza definicja tego słowa znana autorowi zostanie podana. Autor usiłował stale podawać dokładne i konkretne opisy danych tematów będących pod lupą, w celu wyeliminowania jakichkolwiek dwuznaczności i aby wszystko było jasne. To, na ile udało się to autorowi osiągnąć, musi zostać pozostawione osądowi studenta. Jednakże pilnie usiłując zawrzeć nauki, autor czuje się zmuszony bronić także przed możliwością odebrania tej pracy jako autorytatywnego oświadczenia o naukach Różokrzyża. Zlekceważenie tego uprzedzenia może sprawić, że student nada tej pracy niewłaściwe znaczenie. Byłoby to nieuczciwe względem zarówno Braterstwa, jak i czytelnika. Mogłoby to sprawić, że Braterstwo zostanie obarczone za błędy, które muszą się pojawić w tej, jak i każdej innej ludzkiej pracy. Stąd to ostrzeżenie. 

Podczas czterech lat, które upłynęły, odkąd zostały napisane dalsze akapity, autor kontynuował swoje badania światów niewidzialnych i doświadczył wzrostu świadomości tyczącej się tych domen natury, która przychodzi wraz z praktyką sposobów postępowania nauczanych w Zachodniej Szkole Wiedzy Tajemnej. Także inni, którzy podążali za metodą rozwijania duszy, opisaną tutaj jako szczególnie dopasowaną do ludów zachodnich, byli w stanie zweryfikować na własną rękę wiele rzeczy tu nauczanych. A więc zrozumienie przez autora tego, co zostało mu przekazane przez Starszych Braci, otrzymało pewne potwierdzenie i wygląda na to, że jest zasadniczo poprawne. Toteż czuje on, że jego obowiązkiem jest to oświadczyć jako zachętę dla tych, którzy wciąż nie są w stanie przekonać się sami. 

Gdybyśmy powiedzieli, że ciało życiowe zbudowane jest z pryzmatów zamiast z punktów, byłoby to lepsze, ponieważ, jak to zaobserwowali inni pisarze poza autorem, bezbarwny słoneczny płyn przybiera różany odcień poprzez refrakcję przez te drobne pryzmaty. 

Dokonano także innych nowych i ważnych odkryć. Na przykład wiemy teraz, że Srebrny Przewód rośnie na nowo w każdym z żyć tak, że jedna część kiełkuje z atomu nasiennego ciała pożądań w wielkim wirze wątroby, a druga część wyrasta z atomu nasiennego ciała fizycznego w sercu. Obie części spotykają się w atomie nasiennym ciała życiowego w splocie słonecznym, a to połączenie wyższych i niższych pojazdów powoduje wzrost. Dalszy rozwój przewodu między sercem a splotem słonecznym podczas pierwszych siedmiu lat życia ma duże przełożenie na sekret okresu dziecięcego, tak samo jak jego dalszy wzrost z wątroby do splotu słonecznego, który zachodzi w drugim siedmioletnim okresie, przyczynia się do okresu dojrzewania. Ukończenie Srebrnego Przewodu wyznacza koniec okresu dziecięcego. Od tego czasu energia słoneczna, która wchodzi przez śledzionę i jest barwiona poprzez refrakcję przez pryzmatyczny atom nasienny ciała życiowego ulokowany w splocie słonecznym, zaczyna nadawać aurze, którą obserwujemy u dorosłych, dystynktywne i indywidualne barwy. 

<h2 id="part-1">CZĘŚĆ I: Obecny stan człowieka i metoda rozwoju</h2> 

### <h3 id="introduction">Wstęp</h3>

Zachodni świat niewątpliwie przoduje rasie ludzkiej i, z powodów podanych na kolejnych stronach, Różokrzyżowcy utrzymują, że to nie judaizm ani „popularne chrześcijaństwo”, lecz Chrześcijaństwo Ezoteryczne będzie stanowić światową religię. 

Budda, wielki, ważny i doskonały, może być „światłem Azji”, lecz Chrystus zostanie uznany „Światłem Świata”. Tak jak słońce świeci jaśniej niż najjaśniejsza gwiazda na niebie, przepędza wszelkie pozostałości ciemności i daje życie i światło wszystkim istotom, tak, w nie tak odległej przyszłości, prawdziwa religia Chrystusa zastąpi i wymaże wszystkie inne religie, ku wiecznemu pożytkowi ludzkości. 

W naszej cywilizacji przepaść między umysłem a sercem sięga głęboko i rozpościera się szeroko. Tak jak umysł biegnie od odkrycia do odkrycia w świecie nauki, tak przepaść pogłębia się i poszerza, a serce pozostaje coraz to dalej w tyle. Umysł głośno żąda od człowieka i innych stworzeń, które tworzą ten fenomenalny świat, niczego innego niż satysfakcji zaspokajanej jedynie poprzez wyjaśnienia rozumowane w sposób materialny. Serce czuje instynktownie, że jest coś więcej i pragnie tego, co czuje, że jest wyższą prawdą niż to, co może pojąć sam umysł. Dusza ludzka chętnie wzleciałby na eterycznych skrzydłach zębatych intuicji; chętnie obmyłaby się w wiecznej fontannie duchowego światła i miłości; lecz współczesne poglądy naukowe obcięły jej skrzydła, a ona siedzi skrępowana i niema. Niezaspokojone pragnienia wgryzają się w jej pnącza niczym sęp w wątrobę Prometeusza. 

Czy jest to konieczne? Czy nie ma wspólnego języka, którym głowa i serce mogłyby się porozumieć, kolaborując ze sobą, i ze swoją pomocą stać się bardziej efektywne w poszukiwaniu uniwersalnej prawdy i otrzymać równą satysfakcję? 

Tak pewnie jak istniejące wcześniej światło stworzyło oko, dzięki któremu światło jest widzialne; tak pewnie jak pierwotne pragnienie wzrostu stworzyło układ trawienny i asymilujący do osiągnięcia tego celu; tak pewnie jak myśl istniała przed mózgiem i zbudowała i wciąż buduje mózg do swego wyrażania; tak pewnie jak umysł posuwa się teraz do przodu i odkrywa sekrety natury siłą swojej śmiałości, tak samo pewnie serce znajdzie sposób, by uwolnić się z okowów i zaspokoić swoje pragnienia. Obecnie jest ono skrępowane przez dominujący mózg. Pewnego dnia znajdzie w sobie siłę, by zniszczyć kraty więzienia i stać się siłą większą niż umysł. 

Równie pewne jest, że w naturze nie ma miejsca na sprzeczność, toteż serce i umysł muszą być w stanie się zjednoczyć. Wskazanie wspólnego języka między nimi jest właśnie celem tej książki. Praca ta ma pokazać, gdzie i jak umysł, przy pomocy intuicji serca, może głębiej wniknąć w tajemnice istnienia, niż jakby miały one to robić oddzielnie; gdzie serce, poprzez unię z umysłem, może być powstrzymywane przed zbłądzeniem; gdzie każde z nich może mieć pełną możliwość wyrażania siebie bez ranienia drugiego i gdzie zarówno umysł, jak i serce mogą być zaspokojone. 

Jedynie wtedy, gdy taka kooperacja zostanie osiągnięta i udoskonalona, człowiek osiągnie wyższe i prawdziwsze zrozumienie samego siebie i świata, którego jest częścią; tylko to pozwoli mu uzyskać otwarty umysł i wielkie serce. 

Już podczas porodu coś, co wygląda na nowe życie, przychodzi do nas. Widzimy tę małą formę jak żyje i dorasta, staje się elementem naszych żyć przez dni, miesiące lub lata. W końcu przychodzi dzień, gdy ta forma umiera i zaczyna się rozkładać. Życie, które przyszło nie wiadomo kiedy, przeszło do niewidzialnych zaświatów, a my w rozpaczy pytamy: „Skąd ono przyszło?”; „Dlaczego tu było?”; „Dokąd poszło?”. 

W każdym zakątku świata szkieletowa forma Śmierci rzuca swój przeraźliwy cień. Stary i młody, zdrowy i chory, bogaty i biedny, wszyscy, wszyscy jednakowo muszą odejść do tego cienia i przez wieki rozbrzmiewa zawodzący płacz o rozwiązanie tej zagadki życia – zagadki śmierci. 

Jeżeli chodzi o większość ludzi, to te trzy wielkie pytania: „Skąd przyszliśmy?”; „Dlaczego tu jesteśmy?” i „Dokąd zmierzamy?” wciąż pozostają bez odpowiedzi. Niestety społeczeństwo akceptuje opinię, że nic nie można definitywnie stwierdzić w tych najważniejszych dla ludzkości sprawach. Nic bardziej mylnego. Każdy, bez wyjątku, może stać się zdolny do otrzymania na ten temat informacji, które pochodzą od nas samych i są jednoznaczne; każdy może osobiście zbadać stan ludzkiego ducha zarówno przed, jak i po narodzinach. Nie ma tutaj wyjątków ani nie wymaga to specjalnego daru. Każdy z nas ma wrodzoną zdolność posiadania wiedzy o tych wszystkich rzeczach, ale! – tak, istnieje „ale” i „ALE” musi być napisane dużymi literami – zdolności te są obecne u wszystkich, lecz pozostają ukryte u większości. Wymaga to nieustającego wysiłku, by je obudzić i wygląda na to, że jest to duży odstraszacz. Jeżeli te zdolności „przebudzenia i świadomości” mogłyby zostać kupione za pieniądze, to nawet jeżeli cena byłaby wysoka, to wielu ludzi zapłaciłoby za nią, by otrzymać tak ogromną przewagę nad innymi ludźmi, jednakże zaledwie garstka chce wieść życie wymagane, by je obudzić. To obudzenie przychodzi jedynie poprzez cierpliwy, wytrwały wysiłek. Nie można go kupić, nie ma ku niemu prostej drogi. 

Uznaje się, że praktyka jest konieczna, aby nauczyć się grać na fortepianie i że nie ma sensu nawet rozważać stania się zegarmistrzem bez chęci odbycia stażu. Jednakże, kiedy chodzi o sprawy związane z duszą, śmiercią, zaświatami i przyczynami istnienia, wielu myśli, że wiedzą tyle co inni i że mają równe prawo do wyrażania swojej opinii, mimo że nie poświęcili tym zagadnieniom choćby godziny. 

W istocie, nikt kto nie jest wykwalifikowany poprzez badanie danego tematu nie powinien oczekiwać, że jego opinia zostanie wzięta pod uwagę. W sprawach sądowych, gdzie wzywa się biegłych na świadków, są oni najpierw sprawdzani pod względem swoich kompetencji. Waga ich zeznań będzie zerowa, chyba że okażą się w pełni obeznani z działem wiedzy, z którego prosi się ich o zeznania. 

Jednakże, jeśli uzna się ich za wykwalifikowanych zarówno w teorii, jak i praktyce, aby mogli wyrazić swoją ekspercką opinię, przyjmuje się ją z największym szacunkiem i poważaniem. Jeżeli zeznania danego biegłego zgadzają się z innymi równymi mu ekspertami, to zeznania każdego kolejnego z nich znacznie wzmacniają wagę danego materiału dowodowego. 

Niezbite zeznania jednego takiego człowieka mogą z łatwością obalić zeznania jednego, tuzina lub miliona ludzi, którzy nie wiedzą o czym mówią, ponieważ nic, pomnożone nawet przez milion, pozostaje niczym. Tyczy się to zarówno matematyki, jak i każdej innej dziedziny. 

Tak jak jest to napisane powyżej, przyjmujemy te fakty bez problemu jeżeli chodzi o sprawy natury materialnej, jednakże jeżeli chodzi o sprawy spoza świata rozumu, kiedy omawia się świat nadnaturalny; kiedy rozważa się relacje człowieka z Bogiem, największe wewnętrzne tajemnice nieśmiertelnej iskry boskości, luźno zwanej duszą, wtedy każdy głośno domaga się wzięcia pod uwagę jego własnych opinii i pomysłów dotyczących spraw duchowych, jakby był mędrcem, który żyjąc cierpliwie i prowadząc żmudne badania, osiągnął mądrość w tych wyższych sprawach. 

Ba, większość nawet nie zadowoli się równym braniem pod uwagę ich opinii. Będą się nawet śmiać i szydzić ze słów mędrca, starać się zakwestionować jego zeznania mówiąc, że to oszust i w najwyższym poczuciu głębokiej ignorancji świadcząc, że skoro oni nic nie wiedzą o tych sprawach, to jest to absolutnie niemożliwe, by ktokolwiek inny mógł. 

Człowiek, który zdał sobie sprawę z własnej ignorancji podjął pierwszy krok ku wiedzy. 

Droga ku uzyskaniu wiedzy z pierwszej ręki nie jest łatwa. Nic, co jest warte posiadania, nie przychodzi bez wytrwałego wysiłku. Nie zdoła wspomnieć wystarczającą ilość razy, że nie ma takich rzeczy jak dary lub „szczęście”. Wszystko, czym ktokolwiek jest bądź cokolwiek ma, jest rezultatem wysiłku. Wszystko, czego jednostce brakuje w porównaniu z inną, jest po prostu uśpione u tej pierwszej i może zostać odkryte przy użyciu odpowiednich metod. 

Jeżeli czytelnik, w pełni pojmując tę ideę, zapyta co musi zrobić, by zdobyć tę wiedzę z pierwszej ręki, następująca historia, która jest najważniejszą w okultyzmie, może posłużyć za przykład: 

Pewnego dnia młody człowiek przyszedł do mędrca i zapytał: „Szanowny panie, co muszę zrobić, by stać się mądrym?”. Mędrzec nie zaszczycił go odpowiedzią. Młodziak, po powtórzeniu pytania wielokrotnie z takim samym rezultatem, w końcu opuścił mędrca, aby powrócić następnego dnia z tym samym pytaniem. Znowu nie otrzymał odpowiedzi. Jednakże młodzieniec wrócił kolejnego dnia, wciąż powtarzając pytanie: „Szanowny panie, co muszę zrobić, by stać się mądrym?”. 

W końcu mędrzec odwrócił się i poszedł do pobliskiej rzeki. Wszedł do wody, nakazując młodzieńcowi, by podążył. Gdy weszli na odpowiednią głębokość, mędrzec złapał młodzieńca za głowę i trzymał ją pod wodą, mimo że ten próbował się uwolnić. Jednakże w końcu go wypuścił i, kiedy młodzieniec odzyskał oddech, mędrzec zapytał go: 

Synu, czego pragnąłeś najbardziej, kiedy byłeś pod wodą? 

Powietrza, powietrza! Chciałem powietrza! – młodzieniec odpowiedział bez wahania. 

Nie wolałbyś bogactw, przyjemności, władzy lub miłości mój synu? Nie myślałeś o żadnej z nich? – zapytał mędrzec. 

Nie, szanowny panie! Chciałem powietrza i myślałem tylko o powietrzu – nadeszła natychmiastowa odpowiedź. 

Skoro tak – powiedział mędrzec – to, aby stać się mądrym, musisz pragnąć mądrości z tak wielką intensywnością, z jaką pragnąłeś powietrza. Musisz walczyć o nią kosztem każdego innego celu w życiu. Musi być to twoja jedyna aspiracja zarówno w dzień, jak i w nocy. Jeżeli będziesz szukał mądrości z takim ferworem, mój synu, to z całą pewnością staniesz się mądry. 

Jest to pierwsza i najważniejsza rzecz jaką aspirant do wiedzy okultystycznej musi posiadać – niezmienne pragnienie, palący głód wiedzy; zapał, który nie pozwoli żadnej przeszkodzie stanąć na drodze. Jednak głównym motywem poszukiwania wiedzy okultystycznej musi być gorliwe pragnienie pomocy ludzkości, całkowity brak uwagi względem siebie, by pracować dla innych. W przeciwnym razie wiedza okultystyczna jest niebezpieczna. 

Bez posiadania tych kwalifikacji w pewnym stopniu – szczególnie ostatniej – każda próba pójścia tą żmudną drogą okultyzmu jest ryzykownym przedsięwzięciem. Kolejnym warunkiem koniecznym do zdobycia tej wiedzy z pierwszej ręki jest badanie okultyzmu z drugiej ręki. Do badania na własną rękę spraw związanych ze stanami prenatalnymi i pośmiertnymi człowieka wymagane są pewne okultystyczne moce, jednakże nikt nie musi rozpaczać nad niemożliwością uzyskania tych informacji z powodu nierozwiniętych mocy okultystycznych. Tak samo jak człowiek może wiedzieć coś o Afryce albo poprzez udanie się tam osobiście, albo poprzez czytanie opisów napisanych przez podróżników, którzy tam byli, tak samo może on wykwalifikować się i samemu odwiedzić nadnaturalne królestwa lub może dowiedzieć się o nich poprzez zbadanie sprawozdań osób, które same się wykwalifikowały i zbadały sprawę. 

Jezus powiedział: „Prawda was wyzwoli”. Jednak Prawda nie jest znajdywana raz i na zawsze. Prawda jest wieczna, więc poszukiwanie Prawdy także musi być wieczne. Okultyzm nie zna „wiary, która raz na zawsze została przekazana”. Istnieją pewne podstawowe prawdy, które pozostają niezmienne, lecz na które można patrzeć z wielu perspektyw, z których każda daje inny widok uzupełniający pozostałe. Toteż, z tego co obserwujemy do tej pory, nie ma możliwości osiągnięcia czegoś takiego jak ostateczna prawda. 

To, co sprawia, że praca ta różni się od niektórych prac filozoficznych, to odmienny punkt widzenia. Jednakże oddaje się tu należyty szacunek nowo ustanowionym ideom oraz wnioskom wyciąganym przez innych badaczy. Autor szczerze liczy, że badanie kolejnych stron pomoże sprawić, że pojmowanie studentów stanie się pełniejsze i wyraźniejsze niż wcześniej. 

### <h3 id="chapter-1">ROZDZIAŁ I: ŚWIATY WIDZIALNE I NIEWIDZIALNE</h3> 

Pierwszym krokiem w Okultyzmie jest badanie światów niewidzialnych. Światy te są niewidoczne dla większości ludzi z powodu uśpienia subtelniejszych i wyższych zmysłów, poprzez które takie światy mogą zostać dostrzeżone, w taki sam sposób jak Świat Fizyczny może zostać dostrzeżony przez zmysły fizyczne. Większość ludzi znajduje się w takim samym położeniu względem Światów nadnaturalnych, jak człowiek, który urodził się ślepy względem naszego świata zmysłów. Mimo że światło i kolor są dokoła niego, on nie jest w stanie ich zobaczyć. Dla niego one nie istnieją i są nie do pojęcia tylko dlatego, że brakuje mu zmysłu wzroku, którym mógłby je dostrzec. Potrafi on poczuć obiekty i wydają się one prawdziwe, jednakże światło i kolor są poza jego rozumieniem. 

Większa część ludzkości może poczuć i zobaczyć obiekty i usłyszeć dźwięki w Świecie Fizycznym, jednakże inne sfery, które jasnowidz nazywa Światami wyższymi, są dla niej tak niezrozumiałe jak światło i kolor dla ślepego człowieka. Mimo że ślepy człowiek nie może dostrzec światła i koloru, nie stanowi to argumentu przeciwko ich istnieniu i realności. To samo tyczy się Światów nadnaturalnych. To, że większość ludzi ich nie widzi, nie znaczy, że nie istnieją. Jeżeli ślepy człowiek odzyska wzrok, to zobaczy światło i kolor. Jeżeli wyższe zmysły tych ślepych na Światy nadnaturalne zostaną przebudzone odpowiednimi metodami, oni także będą w stanie ujrzeć Światy, które są obecnie przed nimi ukryte. 

Podczas gdy wielu ludzi popełnia błąd bycia sceptycznym wobec istnienia Światów ponadzmysłowych, wielu innych kieruje się ku kolejnemu ekstremum. Gdy są już przekonani o autentyczności Światów niewidzialnych, myślą, że kiedy dana osoba jest jasnowidzem, to cała prawda jest jej od razu dostępna. Myślą, że kiedy człowiek „widzi”, to od razu wie wszystko o tych wyższych Światach. 

Jest to duży błąd. Z łatwością dostrzegamy błędność takiego przekonania w sprawach życia codziennego. Nie sądzimy, że człowiek, który urodził się ślepy, lecz odzyskał wzrok, od razu wie wszystko o Świecie Fizycznym. Ba, wiemy, że nawet ci z nas, którzy byli w stanie widzieć rzeczy dokoła nas przez całe swoje życie, są daleko od posiadania o nich wiedzy uniwersalnej. Wiemy, że żmudna nauka i lata starań są wymagane, aby dowiedzieć się choćby o znikomej części rzeczy, których używamy w życiu codziennym. A więc, odwracając hermetyczny aforyzm „jak na górze, tak na dole”, pojmujemy od razu, że tak samo musi być w innych Światach. Prawdą zarazem jest, że istnieje znacznie więcej możliwości uzyskiwania wiedzy w Światach nadnaturalnych niż w naszym obecnym gęstym fizycznym stanie. Możliwości te nie są jednak tak wielkie, by wyeliminować konieczność dokładnego badania i możliwość popełnienia błędu przy obserwacji. W rzeczy samej, wszystkie zeznania zaufanych i wykwalifikowanych obserwatorów udowadniają, że potrzeba tam znacznie więcej uwagi niż tu. 

Jasnowidz musi najpierw zostać wyszkolony, zanim jego obserwacje będą miały jakąkolwiek prawdziwą wartość, a im staje się bieglejszy, tym staje się skromniejszy w relacjonowaniu tego, co widzi; tym bardziej zwleka z osądem, wiedząc, ile jest do nauki i zdając sobie sprawę jak niewiele pojedynczy badacz może pojąć ze wszystkich szczegółów związanych z jego badaniami. 

Wliczają się w to także różniące się relacje, co powierzchowni ludzie uważają za argument przeciwko istnieniu Światów wyższych. Upierają się, że gdyby te światy istniały, badacze musieliby koniecznie podawać identyczne opisy. Jeżeli weźmiemy pod uwagę przykład z życia codziennego, to błędność tego argumentu staje się oczywista. 

Załóżmy, że gazeta wysyła dwudziestu reporterów do jakiegoś miasta z poleceniem opisania go. Reporterzy są lub powinni być wyszkolonymi obserwatorami. W ich interesie leży, by zobaczyć wszystko i podać jak najlepsze możliwe opisy. Jednakże pewne jest, że z tych dwudziestu raportów, nawet dwa nie będą dokładnie takie same. Znacznie bardziej prawdopodobne jest, że będą całkowicie inne. Mimo że niektóre z nich mogą zawierać cechy wspólne, inne mogą być unikalne pod względem jakości i długości opisu. 

Czy to, że raporty się różnią, jest argumentem przeciwko istnieniu takiego miasta? Z całą pewnością nie! Można to z łatwością wytłumaczyć faktem, że każdy reporter widział miasto ze swojego własnego punktu widzenia i zamiast twierdzić, że raporty te są mylne i szkodliwe, bezpieczniej jest stwierdzić, że przeczytanie ich wszystkich dałoby pełniejsze, lepsze zrozumienie i opis tego miasta, niż gdyby tylko jeden został przeczytany, a inne zostałyby wyrzucone do kosza. Wszystkie raporty uzupełniałyby się wzajemnie. 

To samo tyczy się raportów badaczy Światów wyższych. Każdy ma swój własny, specyficzny sposób patrzenia na rzeczy i może opisać tylko to, co widzi swoimi własnymi oczami. Raport, jaki dostarcza, może różnić się od innych, jednakże wszystkie mogą być równie prawdziwe z punktu widzenia danego badacza. 

Czasami stawiane jest pytanie: „Po co badać te Światy? Dlaczego nie lepiej zająć się najpierw tym Światem; zadowolić się teraźniejszością i lekcjami płynącymi ze Świata Fizycznego? A jeśli istnieją Światy niewidzialne, dlaczego by nie poczekać z badaniami, dopóki do nich nie przejdziemy? «Dosyć ma dzień swojej biedy!» Dlaczego prosić się o więcej?”. 

Gdybyśmy wiedzieli z całą pewnością, że pewnego dnia, prędzej lub później, każdy z nas będzie musiał zostać przetransportowany do odległego kraju, gdzie będziemy musieli żyć w nowych i dziwnych warunkach, to czy nierozsądnym byłoby założyć, że gdybyśmy mieli okazję dowiedzieć się o tym kraju zawczasu, to chętnie byśmy to zrobili? Wiedza sprawiłaby, że byłoby nam łatwiej zaadaptować się do nowych warunków. 

W życiu jest tylko jeden pewnik i jest nim Śmierć! Gdy przechodzimy w zaświaty i mierzymy się z nowymi warunkami, to wiedza o nich jest z całą pewnością niezmiernie pomocna. 

Lecz to nie wszystko. Aby zrozumieć Świat Fizyczny, który jest światem efektów, konieczne jest zrozumienie Świata nadnaturalnego, który jest światem przyczyn. Widzimy samochody uliczne w ruchu i słyszymy klikanie telegrafów, jednakże tajemnicza siła, która powoduje te zjawiska pozostaje dla nas niewidzialna. Mówimy, że jest to elektryczność, jednak to określenie nic nam nie tłumaczy. Nie uczymy się niczego o sile samej w sobie; widzimy i słyszymy jedynie jej efekty. 

Jeśli naczynie z zimną wodą zostaje umieszczone w atmosferze o wystarczająco zimnej temperaturze, to natychmiast zaczynają formować się kryształy lodu i można dostrzec proces ich kształtowania się. Linie, wzdłuż których krystalizuje się woda, były w niej przez cały czas pod postacią linii siły. Były one jednak niewidzialne, dopóki woda nie zamarzła. Piękne „kwiaty lodu” na szybie są widocznymi manifestacjami prądów Światów wyższych, które oddziałują na nas cały czas, nieodczuwalne przez większość, lecz nie mniej silne. 

Światy wyższe są zatem światami przyczyn, światami sił. Nie możemy prawdziwie zrozumieć tego niższego Świata bez poznania innych i zdania sobie sprawy z sił i przyczyn, których wszystkie materialne rzeczy są zaledwie efektami. 

Jeżeli chodzi o rzeczywistość tych wyższych Światów w porównaniu ze Światem Fizycznym, to, o dziwo, te wyższe Światy, które dla większości jawią się jako miraże lub nawet coś mniej namacalnego, są tak naprawdę znacznie bardziej prawdziwe, a obiekty w nich są bardziej trwałe i podatne na zniszczenia niż obiekty w Świecie Fizycznym. Dostrzeżemy to z łatwością patrząc na pewien przykład. Architekt nie rozpoczyna budowy domu poprzez zebranie materiału i nakazanie robotnikom, by kładli kamień na kamieniu w chaotyczny sposób, bez pomysłu i planu. On „obmyśla dom”. Stopniowo dom ten przybiera formę w jego umyśle i w końcu pojawia się jasny obraz domu, który ma zostać postawiony – forma myślowa domu. 

Dom ten jest na razie niewidzialny dla wszystkich oprócz architekta. Przekłada on swój cel na papier. Rysuje plany i z tego docelowego obrazu formy myślowej pracownicy konstruują dom z drewna, żelaza lub kamienia, dokładnie odpowiadający formie myślowej pochodzącej od architekta. 

Tak oto ta forma myślowa stała się materialną rzeczywistością. Materialista zapewniłby, że jest ona znacznie bardziej prawdziwa, trwała i znacząca niż obraz w umyśle architekta, lecz przyjrzyjmy się temu. Dom ten nie mógłby zostać skonstruowany bez formy myślowej. Ten obiekt materialny może zostać zniszczony przez wybuch dynamitu, trzęsienie ziemi, ogień, rozpad, lecz forma myślowa pozostanie. Będzie istnieć, dopóki żyje architekt i może z niej powstać dowolna liczna domów podobnych do tego zniszczonego. Nawet sam architekt nie może jej zniszczyć. Nawet po jego śmierci ta forma myślowa może zostać odzyskana przez tych, którzy są wykwalifikowani do czytania pamięci natury, o której będzie mowa później. 

Zatem zobaczywszy rozsądność tych istniejących dokoła nas Światów i uzmysłowiwszy sobie ich realność i trwałość, a także użyteczność wiedzy o nich, przejdziemy teraz do badania ich jeden po drugim, zaczynając od Świata Fizycznego. 

#### <h4 id="chemical-region-of-the-physical-world">REGION CHEMICZNY ŚWIATA FIZYCZNEGO</h4>

W naukach Różokrzyża wszechświat podzielony jest na siedem różnych Światów bądź stanów materii: 

```
1. Świat Boga 
2. Świat Dziewiczych Duchów 
3. Świat Ducha Boskiego 
4. Świat Ducha Życiowego 
5. Świat Myśli 
6. Świat Pożądań 
7. Świat Fizyczny 
```

Podział ten nie jest przypadkowy, lecz konieczny, ponieważ substancje każdego z tych Światów odpowiadają prawom praktycznie nie funkcjonującym w innych. Na przykład w Świecie Fizycznym materia podlega grawitacji, kurczeniu się i rozszerzaniu. W Świecie Pożądań nie ma ani ciepła, ani zimna, a formy lewitują tak łatwo jak grawitują. Dystans i czas także są czynnikami kierującymi egzystencją w Świecie Fizycznym, lecz prawie w ogóle nie istnieją w Świecie Pożądań. 

Materia tych światów różni się także pod względem gęstości. Świat Fizyczny jest najgęstszy z nich wszystkich. 

Każdy Świat podzielony jest na siedem Regionów lub obszarów materii. 

W świecie fizycznym ciała stałe, ciecze i gazy tworzą trzy gęstsze obszary, a cztery pozostałe są eterami o różnych gęstościach. W innych światach podobne podziały są konieczne, ponieważ materia, z której się składają nie jest jednakowej gęstości. 

Pozostają jeszcze do opisania dwa rozróżnienia. Trzy gęste obszary Świata Fizycznego – ciała stałe, ciecze i gazy – stanowią Region Chemiczny. Substancje tego Regionu stanowią podstawę wszystkich gęstych Form. 

Eter także jest materią fizyczną. Nie jest homogeniczny, jak twierdzi nauka materialna, lecz istnieje w czterech różnych stanach. Jest on medium wstępu dla przyspieszającego ducha, który nadaje żywotność Formom w Regionie Chemicznym. Cztery subtelniejsze lub eteryczne obszary Świata Fizycznego stanowią Region Eteryczny. 

W Świecie Myśli trzy wyższe obszary stanowią podstawę myśli abstrakcyjnych, stąd wspólnie zwane są Regionem Abstrakcyjnych Myśli. Cztery gęstsze obszary dostarczają materiał myślowy, w którym konstruujemy i konkretyzujemy nasze idee, stąd też zwane są Regionem Konkretnych Myśli. 

Staranna uwaga, którą okultysta kieruje na cechy Świata Fizycznego, mogłaby wydawać się zbędna, gdyby nie to, że postrzega on wszystko ze znacznie innego punktu widzenia niż materialista. Ten drugi uznaje istnienie trzech stanów skupienia – ciał stałych, cieczy i gazów. Wszystkie one są chemiczne, ponieważ pochodzą z chemicznych składników Ziemi. Z tych materii chemicznych budowane są wszelkie formy minerałów, roślin, zwierząt i ludzi, dlatego też są one prawdziwie chemiczne tak jak substancje, które powszechnie określamy chemicznymi. Tak więc czy mówimy o górze, czy o chmurze otaczającej jej szczyt, soku rośliny, czy krwi zwierzęcia, pajęczej nici, skrzydle motyla, czy kościach słonia; powietrzu, którym oddychamy lub wodzie, którą pijemy – wszystko jest złożone z tych samych substancji chemicznych. 

Zatem co wpływa na kształtowanie tych podstawowych substancji w złożoną różnorodność Form, które widzimy dokoła nas? Jest to Jeden Uniwersalny Duch, wyrażający Siebie w świecie widzialnym jako cztery wielkie nurty Życia w różnych stadiach rozwoju. Ten czterokrotny impuls duchowy kształtuje materię chemiczną Ziemi na różnorodne formy czterech Królestw – minerałów, roślin, zwierząt i ludzi. Kiedy dana forma wypełni swój cel jako pojazd ekspresji dla trzech wyższych nurtów życia, siły chemiczne rozkładają tę formę, by materia mogła powrócić do stanu pierwotnego i stać się budulcem dostępnym dla tworzenia nowych form. Zatem duch życia, który kształtuje formy w ekspresję samego siebie jest tak zewnętrzny w stosunku do materii jakiej używa, jak stolarz pozostaje poza domem, który buduje dla siebie do mieszkania, i jest odeń osobiście niezależnym. 

Jako że wszystkie formy minerałów, roślin, zwierząt i ludzi są chemiczne, to logicznie rzecz biorąc, muszą być one tak martwe i pozbawione odczuć, jak materia chemiczna w swoim prymitywnym stanie. Różokrzyżowcy zapewniają, że tak jest. 

Niektórzy naukowcy twierdzą, że każda tkanka martwa i żywa czuje, niezależnie od królestwa, do jakiego należy. Mówią, że nawet substancje zazwyczaj klasyfikowane jako minerały mają czucie. Aby udowodnić swoje twierdzenia przedstawiają diagramy z krzywymi energii uzyskanej z testów. Inna grupa badaczy uczy, że nawet w ludzkim ciele nie ma czucia poza mózgiem, który jest miejscem czucia. Mówią, że to mózg, a nie palec, czuje ból, kiedy ten drugi odnosi obrażenia. Tak więc dom Nauki jest podzielony w tej, jak i w wielu innych kwestiach. Oba z tych stanowisk są częściowo prawdziwe. Zależy co mamy na myśli mówiąc „czucie”. Jeżeli mamy na myśli po prostu reakcje na różne bodźce, jak na przykład odbicie się gumowej piłki upuszczonej na ziemię, to oczywiście poprawne jest przypisywanie czucia tkankom minerałów, roślin i zwierząt. Jednak, jeśli mamy na myśli przyjemność i ból, miłość i nienawiść, radość i żałobę, to absurdem byłoby przypisywać je niższym formom życia, tkankom obojętnym, minerałom w ich naturalnym stanie lub nawet mózgowi, ponieważ takie odczucia są wyrazami samoświadomego nieśmiertelnego ducha. Mózg jest jedynie klawiaturą pięknego instrumentu, na którym duch ludzki gra symfonię życia, tak jak muzyk wyraża się poprzez swoje skrzypce. 

Tak samo jak są ludzie niezbyt zdolni pojąć, że muszą być i są wyższe Światy, tak są również niektórzy, którzy zaznajamiając się nieco z wyższymi sferami, przyjmują nawyk niedoceniania tego Świata Fizycznego. Takie nastawienie jest tak samo niepoprawne jak te materialisty. Wielkie i mądre Istoty, które realizują wolę i plan Boży, umieściły nas w tym środowisku fizycznym, byśmy nauczyli się wielkich i ważnych lekcji, które nie mogłyby zostać przyswojone w innych warunkach. Naszym obowiązkiem jest używać naszej wiedzy o wyższych Światach w jak najlepszej nauce lekcji, które ten świat materialny daje nam do nauczenia. 

W pewnym sensie Świat Fizyczny jest rodzajem szkoły lub ośrodka badawczego, który ma za zadanie nauczyć nas poprawnej pracy w kolejnych światach. Czyni to niezależnie od tego, czy wiemy o istnieniu tych innych światów, tym samym udowadniając wielką mądrość organizatorów tego planu. Gdybyśmy mieli wyłącznie wiedzę o Światach wyższych, popełnialibyśmy wiele błędów, które stawałyby się widoczne jedynie w momencie, gdy warunki fizyczne stałyby się kryterium. Ilustrując: wyobraźmy sobie wynalazcę pracującego nad swoją maszyną. Najpierw konstruuje maszynę w myślach, a w umyśle widzi ją ukończoną i pracującą, wykonującą jak najpiękniej pracę, do której została przeznaczona. Następnie rysuje on projekt i możliwe, że w tym procesie odkrywa, iż potrzebne są pewne modyfikacje jego koncepcji. Kiedy patrząc na szkice zadowala się, że plan jest wykonalny, przechodzi do budowy właściwej maszyny z odpowiednych materiałów. 

Teraz jest prawie pewne, że dalsze modyfikacje okażą się konieczne zanim maszyna zacznie pracować zgodnie z planem. Może okazać się, że musi zostać całkowicie przerobiona lub nawet, że jest w ogóle bezużyteczna w obecnej formie, musi zostać rozebrana i trzeba będzie obmyślić nowy plan. Jednak zwróćcie uwagę na to, bo to jest najważniejsze: nowy pomysł lub plan zostanie opracowany w celu eliminacji usterek w tej bezużytecznej maszynie. Gdyby żadna materialna maszyna nie została skonstruowana, nie ukazując błędów pierwszego pomysłu, to drugi i poprawny pomysł nie zostałby uformowany. 

Tyczy się to w równym stopniu wszystkich warunków życia – społecznych, handlowych i filantropijnych. Wiele planów wygląda na doskonałe dla tych, którzy je opracowują, i mogą nawet wyglądać dobrze na papierze, jednak, kiedy zostają poddane właściwym testom użyteczności, zawodzą. To jednak nie powinno nas zniechęcać. Prawdą jest, że „uczymy się więcej z naszych błędów niż z sukcesów”. Odpowiednim sposobem postrzegania tego Świata Fizycznego, jest postrzeganie go jako szkołę wartościowych doświadczeń, w której uczymy się lekcji najwyższej wagi. 

#### <h4 id="the-etheric-region-of-the-physical-world">REGION ETERYCZNY ŚWIATA FIZYCZNEGO</h4>

Gdy wchodzimy w tę sferę natury, znajdujemy się w niewidzialnym, niematerialnym Świecie, gdzie nasze zwykłe zmysły zawodzą, stąd ta część Świata Fizycznego jest praktycznie niezbadana przez naukę materialną. 

Powietrze jest niewidzialne, jednak współczesna nauka wie, że istnieje. Poprzez różne sprzęty jego prędkość może zostać zmierzona jako prędkość wiatru; dzięki kompresji może stać się ono widoczne jako skroplone powietrze. Jednak, jeżeli chodzi o eter, to nie jest to takie proste. Nauka materialna uważa to za konieczne, by w pewien sposób wyjaśniać przewodzenie prądu, kablami lub bez nich. Zmuszona jest zakładać istnienie substancji subtelniejszego rodzaju, którą zna i nazywa „eterem”. Nie wie tak naprawdę czy eter istnieje, jako że pomysłowość naukowca jeszcze nie była w stanie zaprojektować naczynia, w którym byłoby możliwe zamknięcie tej substancji, przez co jest to zbyt ulotne dla komfortu „czarodzieja z laboratorium”. Nie może on tego zmierzyć, zważyć ani zanalizować przy użyciu żadnej dostępnej mu aparatury. 

Zaprawdę, osiągnięcia współczesnej nauki są cudowne. Jednak najlepszym sposobem na poznanie sekretów natury nie jest wynajdywanie urządzeń, lecz rozwój samego badacza. Człowiek ma w sobie zdolności, które eliminują dystans i kompensują brak rozmiaru w stopniu znacznie większym niż teleskop i mikroskop ulepsza gołe oko. Zmysły te lub zdolności są środkami badawczymi stosowanymi przez okultystów. Są ich „sezamie otwórz się” w poszukiwaniu prawdy. 

Dla wytrenowanego jasnowidza eter jest tak samo dostrzegalny jak ciała stałe, ciecze i gazy Regionu Chemicznego dla zwykłego człowieka. Widzi on, że siły życiowe, które dają życie mineralnym formom roślin, zwierząt i ludzi wpływają do tych form poprzez cztery stany eteru. Nazwy i szczegółowe funkcje tych czterech eterów są następujące: 

(1) Eter Chemiczny – eter ten jest zarówno dodani, jak i ujemny w swojej manifestacji. Działają w nim siły, które powodują przyswajanie i wydzielanie. Przyswajanie jest procesem, za sprawą którego różne składniki odżywcze pożywienia są wcielane do ciała rośliny, zwierzęcia i człowieka. Jest to wykonywane poprzez siły, z którymi zaznajomimy się później. Pracują one wzdłuż dodatniego pola eteru chemicznego i przyciągają potrzebne składniki, budując z nich potrzebne formy. Siły te nie działają na oślep ani mechanicznie, lecz w sposób selektywny (bardzo dobrze znany naukowcom ze swoich efektów) w ten sposób osiągając swój cel, którym jest wzrost i pielęgnacja ciała. 

Wydzielanie jest wykonywane przez siły tego samego rodzaju, jednak pracujące wzdłuż negatywnego pola eteru chemicznego. Poprzez to pole, wydalają z ciała materiały zawarte w jedzeniu, które nie nadają się do użycia lub te, które przestały być użyteczne w ciele i powinny zostać wydalone z systemu. To, podobnie jak wszystkie inne procesy niezależne od woli człowieka, także jest mądre, selektywne i nie mechaniczne w swoim działaniu. Jest to na przykład widoczne w przypadku funkcjonowania nerek, gdzie filtrowana jest jedynie uryna, gdy organy te są zdrowe. Wiadomo jednak, że kiedy nerki nie są zdrowe, to cenne albuminy uciekają wraz z uryną, nie zachodzi więc odpowiednia selekcja z powodu nienormalnego stanu organizmu. 

(2) Eter Życiowy – podobnie jak eter chemiczny stanowi aleję dla funkcjonowania sił, których celem jest pielęgnacja indywidualnej formy, tak eter życiowy stanowi aleję dla funkcjonowania sił, których celem jest pielęgnacja gatunków – są to siły propagacji. 

Tak samo jak eter chemiczny, eter życiowy także ma swoje pola dodatnie i ujemne. Siły, które pracują wzdłuż pola dodatniego, to te, które działają u kobiety podczas ciąży. Pozwalają jej wykonać dodatnią, aktywną pracę sprowadzenia na świat nowej istoty. Z drugiej strony siły, które działają wzdłuż ujemnego pola eteru życiowego pozwalają mężczyźnie wyprodukować spermę. 

W pracy nad zapłodnioną komórką jajową zwierzęcia i człowieka, a także nad nasionem rośliny, siły działające wzdłuż dodatniego pola eteru życiowego produkują męskie rośliny, zwierzęta i ludzi; podczas gdy siły, które wyrażają się przez pole ujemne, generują kobiety. 

(3) Eter Świetlny – ten eter jest zarówno dodatni, jak i ujemny, a siły, które pracują wzdłuż jego dodatniego pola są siłami, które generują ciepło krwi u wyższych gatunków zwierząt i ludzi, co czyni je indywidualnymi źródłami ciepła. Siły, które pracują wzdłuż pola ujemnego eteru świetlnego, to te, które funkcjonują poprzez zmysły, co manifestuje się jako pasywne funkcje wzroku, słuchu, czucia, smaku i węchu. Siły te także budują i odżywiają oko. 

U zwierząt zimnokrwistych dodatnie pole eteru świetlnego jest aleją dla sił, które cyrkulują krew, a ujemne siły pełnią te same funkcje względem oka jak w przypadku wyższych zwierząt i ludzi. W przypadku braku oczu, siły działające wzdłuż ujemnego pola eteru świetlnego mogą budować lub odżywiać inne narządy zmysłów, tak jak to robią u wszystkich, którzy posiadają narządy zmysłów. 

U roślin, siły, które pracują wzdłuż dodatniego pola eteru świetlnego powodują cyrkulację soków roślinnych. A więc zimą, kiedy eter świetlny nie jest naładowany światłem słonecznym, jak ma to miejsce latem, sok roślinny przestaje przepływać, dopóki letnie słońce znów nie zasili eteru świetlnego swoją mocą. Siły, które pracują wzdłuż ujemnego pola eteru świetlnego składują chlorofil - zieloną substancję rośliny, a także kolor kwiatów. W rzeczy samej, wszystkie kolory, we wszystkich królestwach, są składane poprzez pole ujemne eteru świetlnego. Toteż zwierzęta mają najciemniejszy kolor na plecach, a kwiaty są zabarwione najciemniej po stronie zwróconej ku światłu. Na terenach polarnych Ziemi, gdzie promienie słoneczne są słabe, wszystkie kolory są jaśniejsze, a w niektórych przypadkach są tak oszczędnie składowane, że zimą zanikają całkowicie i zwierzęta stają się białe. 

(4) Eter Odzwierciedlający – wcześniej zostało już oświadczone, że pomysł na dom, który istniał w umyśle, może zostać odzyskany z pamięci natury nawet po śmierci architekta. Wszystko, co kiedykolwiek miało miejsce, zostawia za sobą nieusuwalny obraz w eterze odzwierciedlającym. Tak jak gigantyczne paprocie dzieciństwa Ziemi zostawiły swoje obrazy w pokładach węgla, i tak jak postęp lodowców dnia dawnego może zostać zbadany poprzez ślady jakie te zostawiły na skałach na swojej drodze, tak samo nawet myśli i czyny człowieka są nieusuwalnie notowane przez naturę w eterze odzwierciedlającym, gdzie wyszkolony jasnowidz może czytać ich historię z dokładnością proporcjonalną do swoich umiejętności. 

Eter odzwierciedlający zasługuje na swoją nazwę z więcej niż jednego powodu, ponieważ obrazy się tam znajdujące są niczym innym niż odbiciami pamięci natury. Prawdziwa pamięć natury znajduje się w znacznie wyższym regionie. Z tego eteru świetlnego żaden gruntownie wyszkolony jasnowidz nie czyta, ponieważ obrazy te są niewyraźne i mało precyzyjne, w porównaniu z tymi znajdującymi się w regionie wyższym. Ci, którzy czytają w eterze odzwierciedlającym, są zazwyczaj tymi, którzy nie mają wyboru, którzy tak naprawdę nie wiedzą co czytają. Z reguły osoby zajmujące się psychoskopią lub będące medium uzyskują swoją wiedzę poprzez eter odzwierciedlający. Do pewnego małego stopnia uczeń szkoły okultystycznej w pierwszych etapach nauki także czyta z eteru odzwierciedlającego, lecz jest ostrzegany przez nauczyciela o niedokładnościach tego eteru jako środka uzyskiwania dokładnych informacji, tak, by nie wyciągał zbyt pochopnych wniosków. 

Eter ten jest także medium, poprzez które myśl oddziałuje na ludzki mózg. Jest on najbliżej połączony z czwartym obszarem Świata Myśli. Jest to najwyższy ze wszystkich czterech obszarów zawartych w Regionie Konkretnych Myśli i jest domem umysłu ludzkiego. Tutaj znajduje się znacznie przejrzystsza wersja pamięci natury niż w eterze odzwierciedlającym. 

#### <h4 id="the-desire-world">ŚWIAT POŻĄDAŃ</h4>

Tak samo jak Świat Fizyczny i każdy inny region natury, Świat Pożądań ma siedem obszarów zwanych „Regionami”, lecz w przeciwieństwie do Świata Fizycznego nie ma w nim wielkiego podziału odpowiadającego Regionom Chemicznym i Eterycznym. Materiał emocjonalny Świata Pożądań utrzymuje się poprzez jego siedem obszarów lub regionów jako materiał dla ucieleśniania pożądań. Podobnie jak Region Chemiczny jest regionem form, a Region Eteryczny jest domem sił przeprowadzających czynności życiowe tych form, dając im możliwość żyć, poruszać się i rozmnażać, tak siły w Świecie Pożądań, pracujące w ożywionym ciele fizycznym, pchają je w jednym lub drugim kierunku. 

Gdyby istniały tylko działania Regionu Chemicznego i Eterycznego Świata Fizycznego, to istniałyby formy mające życie, będące w stanie się poruszać, lecz bez żadnej motywacji, by to robić. Motywacja ta jest dostarczana przez siły kosmiczne aktywne w Świecie Pożądań i bez tej aktywności zachodzącej w każdym włóknie ciała ożywionego, ponaglającej akcje w tym lub tamtym kierunku, nie byłoby doświadczeń i wzrostu moralnego. Funkcje różnych eterów odpowiadałyby za wzrost formy, lecz wzrost moralny nie istniałby zupełnie. Ewolucja byłaby niemożliwością zarówno dla formy, jak i życia, ponieważ jedynie w odpowiedzi na wymagania wzrostu duchowego, formy ewoluują do stanów wyższych. A więc od razu widzimy ogromną wagę tego regionu natury. 

Pożądania, życzenia, pasje i uczucia wyrażają się w materii różnych regionów Świata Pożądań, tak jak forma i cecha wyrażają się w Regionie Chemicznym Świata Fizycznego. Przyjmują one formy, które trwają przez dłuższy lub krótszy czas, zgodnie z intensywnością danego pożądania, życzenia lub uczucia, jakie jest w nich zawarte. W Świecie Pożądań rozróżnienie między siłami, a materią nie jest tak konkretne i oczywiste jak w Świecie Fizycznym. Można by prawie stwierdzić, że tutaj idee siły i materii są identyczne lub naprzemienne. Nie jest tak do końca, lecz możemy powiedzieć, że do pewnego stopnia Świat Pożądań składa się z siło-materii. 

Jeżeli chodzi o materię Świata Pożądań, prawdą jest, że jest ona o jeden stopień mniej gęsta niż materia Świata Fizycznego, lecz przyjmujemy całkowicie złe stanowisko, wyobrażając sobie, że jest ona subtelniejszą materią fizyczną. To stanowisko, mimo że przyjmowane przez wielu, którzy studiowali filozofie okultystyczne, jest całkowicie błędne. To złudne wrażenie jest spowodowane głównie przez trudność podania pełnego i dokładnego opisu, koniecznego do pełnego zrozumienia światów wyższych. Niestety nasz język jest opisowy względem rzeczy materialnych, a zatem całkowicie nieadekwatny do opisywania warunków panujących w regionach nadnaturalnych. W związku z tym wszystko, co jest mówione o tych regionach, musi być traktowane niedosłownie, bardziej jak porównania niż dokładne opisy. 

Mimo że góra i stokrotka, człowiek, koń i kawałek żelaza składają się z jednej fundamentalnej substancji atomowej, nie mówimy, że stokrotka jest subtelniejszą formą żelaza. Podobnie niemożliwe jest wyjaśnienie słowami zmiany lub różnicy w materii fizycznej, kiedy ta rozłożona jest na materiał emocjonalny. Gdyby nie było różnicy, to ta druga podlegałaby prawom Świata Fizycznego, lecz nie podlega. 

Prawem materii Regionu Chemicznego jest inercja – tendencja do pozostawania w status quo. Potrzeba pewnego rodzaju siły, by przezwyciężyć tę inercję i wprawić w ruchu ciało pozostające w spoczynku lub zatrzymać ciało będące w ruchu. Co innego tyczy się materii Świata Pożądań. Materia ta sama w sobie prawie żyje. Znajduje się ona w bezustannym ruchu, w pewnym sensie płynie przyjmując wszystkie wyobrażalne i niewyobrażalne formy z niepojętą zręcznością i gwałtownością, w tym samym czasie iskrząc się i migocząc tysiącem stale zmieniających się odcieni kolorów, nieporównywalnie do niczego, co znamy w tym fizycznym stanie świadomości. Coś, co w bardzo małym stopniu przypomina czynności i wygląd tej materii, można dostrzec w grze kolorów muszli abalone, gdy porusza się nią w słońcu. 

Tym właśnie jest Świat Pożądań – stale zmieniającym się światłem i kolorem, w którym siły zwierząt i ludzi mieszają się z siłami niezliczonych Hierarchii istot duchowych, które nie pojawiają się w Świecie Fizycznym, lecz są tak aktywne w Świecie Pożądań, jak my jesteśmy tutaj. Niektóre z nich będą omawiane później, a także ich związek z ludzką ewolucją. 

Siły wysyłane przez tę ogromną i zróżnicowaną grupę Istot formują stale zmieniającą się materię Świata Pożądań w niezliczone i różniące się formy, o dłuższej lub krótszej trwałości, zgodnie z energią kinetyczną impulsu, który je zrodził. 

Z tego krótkiego opisu, można pojąć jak trudno jest nowicjuszowi, który dopiero co otworzył swoje wewnętrzne czy, odnaleźć balans w Świecie Pożądań. Wyszkolony jasnowidz wkrótce przestaje się dziwić niemożliwym opisom czasami przekazywanym przez osoby będące medium. Mogą być one całkowicie szczere, lecz możliwości paralaksy się niezliczone i najsubtelniejszej natury, i prawdziwie zadziwiające jest, że w ogóle kiedykolwiek komunikują oni cokolwiek poprawnie. Wszyscy z nas musieli nauczyć się widzieć w okresie niemowlęctwa, co możemy z łatwością dostrzec poprzez obserwację małego dziecka. Można dostrzec, że dzieci wyciągają rękę w kierunku obiektów po drugiej stronie pokoju, ulicy lub nawet w kierunku Księżyca. Są one całkowicie niezdolne do szacowania dystansu. Ślepiec, który odzyska wzrok, będzie często zamykał oczy, by przejść z jednego miejsca w drugie, twierdząc, dopóki nie nauczy się używać swoich oczu, że łatwiej jest mu chodzić używając czucia niż wzroku. A więc ten, którego wewnętrzne organy percepcji zostały uaktywnione, musi także zostać wyszkolony w używaniu swojej nowo nabytej umiejętności. Z początku nowicjusz będzie próbował zastosować wiedzę opartą na doświadczeniach ze Świata Fizycznego w Świecie Pożądań, ponieważ nie nauczył się jeszcze praw świata, w który wkracza. Jest to źródło ogromnej ilości kłopotów i zamieszania. Zanim będzie on w stanie zrozumieć, musi stać się jak małe dziecko, które przyswaja wiedzę bez odniesień do jakichkolwiek przeszłych doświadczeń. 

By poprawnie zrozumieć Świat Pożądań, konieczne jest, aby uświadomić sobie, że jest to świat uczuć, pożądań i emocji. Wszystkie one są dominowane przez dwie wielkie siły – Przyciąganie i Odpychanie, które zachowują się w inny sposób w trzech gęstszych Regionach Świata Pożądań, w porównaniu z ich zachowaniem w Regionach subtelniejszych lub wyższych. Region centralny może być natomiast nazywany neutralnym gruntem. 

Ten Region centralny jest Regionem uczucia. Tutaj zainteresowanie lub obojętność względem obiektu lub pomysłu kieruje szalę ku jednej z dwóch uprzednio wspomnianych sił, tym samym kierując obiekt lub pomysł do trzech wyższych lub trzech niższych Regionów Świata Pożądań. W przeciwnym razie zostaną one wyrzucone. Teraz zobaczymy w jaki sposób zachodzi ten proces. 

W najsubtelniejszej i najrzadszej substancji trzech wyższych Regionów Świata Pożądań panuje jedynie siła Przyciągania, lecz jest ona także w pewnym stopniu obecna w gęstszej materii trzech niższych Regionów, gdzie działa przeciwko sile Odpychania, która tu dominuje. Rozkruszająca siła Odpychania szybko zniszczyłaby każdą formą wchodzącą do tych trzech niższych regionów, gdyby jej nie przeciwdziałano. W najgęstszym i najniższym Regionie, gdzie siła Odpychania jest najsilniejsza, rozrywa ona i niszczy formy tam zbudowane w sposób straszny dla oczu, jednak nie jest to siła wandaliczna. Nic w naturze nie jest wandaliczne. Wszystko, co wydaje się takie być, działa jedynie w imię dobra. Tak samo jest z tą siłą działająca w najniższym Regionie Świata Pragnień. Tutejsze formy są demoniczne, zbudowane przez najbardziej gruboziarniste pasje i pożądania ludzi i zwierząt. 

Tendencją każdej formy w Świecie Pożądań jest przyciąganie wszystkiego, co się da, o takiej samej naturze, aby dzięki temu wzrastać. Gdyby ta tendencja do przyciągania miała dominować w niższych regionach, zło szerzyłoby się jak chwasty. Zamiast porządku, w Kosmosie panowałaby anarchia. Zapobiega temu dominująca moc siły Odpychania w tym Regionie. Kiedy forma gruboziarnistego pragnienia zostaje przyciągnięta do innej o tej samej naturze, w ich wibracjach powstaje dysharmonia, a jedna ma rozdrabniający wpływ na drugą. Więc, zamiast łączenia i jednoczenia się zła ze złem, działają one wyniszczając się wzajemnie i w ten sposób zło tego świata jest utrzymywane w rozsądnych granicach. Kiedy rozumiemy w ten sposób działania tych bliźniaczych sił, jesteśmy w stanie pojąć okultystyczną maksymę: „Kłamstwo jest zarówno morderstwem, jak i samobójstwem w Świecie Pożądań”. 

Wszystko, co dzieje się w Świecie Fizycznym jest odzwierciedlane we wszystkich pozostałych regionach natury i, tak jak zobaczyliśmy, buduje odpowiednią formę w Świecie Pożądań. Kiedy podana zostaje prawdziwa relacja z danego zdarzenia, powstaje kolejna forma, dokładnie taka sama jak pierwsza. Przyciągają się one do siebie i łączą się, wzmacniając się wzajemnie. Jednakże, jeśli zostaje podana fałszywa relacja, to powstaje forma inna, antagonistyczna względem pierwszej. Jako że zajmują się tym samym zdarzeniem, przyciągają się, lecz jako że ich wibracje są inne, oddziałują na siebie ze wzajemnym wyniszczaniem. Toteż, złe i złowrogie kłamstwa mogą zabić cokolwiek, co jest dobre, jeżeli są wystarczające silne i powtórzone wystarczającą ilość razy. Z kolei szukanie dobra w złu z czasem przekształci zło w dobro. Jeżeli forma zbudowana by zminimalizować zło jest słaba, nie będzie miała ona znaczenia i zostanie zniszczona przez złą formę, lecz jeśli jest silna i często powtarzana, to jej efektem będzie rozdrobnienie zła i zastąpienie go dobrem. Gwoli ścisłości, efekt ten nie powstaje poprzez kłamanie ani wypieranie zła, lecz poprzez doszukiwanie się dobra. Naukowiec okultystyczny praktykuje tę zasadę szukania dobra we wszystkim bardzo ściśle, ponieważ wie, jaką ma to moc w ograniczaniu zła. 

Istnieje przypowieść o Chrystusie, która przedstawia tę kwestię. Pewnego razu podczas spaceru ze swoimi uczniami, minęli oni rozkładające się i brzydko pachnące zwłoki psa. Uczniowie odwrócili się z odrazą, komentując przyprawiającą o mdłości naturę widoku. Natomiast Chrystus spojrzał na martwe ciało i powiedział: „Perły nie są bielsze od jego zębów”. Był zdeterminowany, by znaleźć dobro, ponieważ wiedział o korzystnym efekcie, który powstanie w Świecie Pożądań, gdy da temu wyraz. 

Najniższy Region Świata Pożądań jest zwany „Regionem Pasji i Cielesnego Pożądania”. Drugi obszar najlepiej można określić „Regionem Podatności na Wpływy”. Tutaj działania bliźniaczych sił są równo zbalansowane. Jest to Region neutralny, więc wszystkie nasze wrażenia, które budowane są z materii tego Regionu są neutralne. Bliźniacze siły wkraczają do akcji dopiero wtedy, gdy bliźniacze uczucia, które spotkamy w czwartym Regionie, są użyte w celu osiągnięcia danego efektu. Jednakże wrażenie dotyczące czegokolwiek jest samo w sobie całkowicie oddzielne od uczucia, które rodzi. Wrażanie jest neutralne i jest aktywnością drugiego Regionu Świata Pożądań, gdzie tworzone są obrazy poprzez siły percepcji zmysłów w ciele życiowym człowieka. 

W trzecim Regionie Świata Pożądań, siła Przyciągania – integrująca, wzmacniająca siła – całkowicie przejęła kontrolę nad siłą Odpychania i jej niszczącą tendencją. Kiedy pojmiemy, że głównym motywem działania w sile Odpychania jest umacnianie swojej pozycji, odpychanie wszystkiego innego, by zrobić dla siebie miejsce, zrozumiemy, że z łatwością ustępuje ona drogi pragnieniu innych rzeczy. Dzięki temu substancje trzeciego Regionu Świata Pożądań są głównie dominowane przez siłę Przyciągania do innych rzeczy, lecz w sposób samolubny, dlatego jest to Region Życzeń. 

Region Pragnień Gruboziarnistych może być porównany do ciał stałych Świata Fizycznego; Region Podatności na Wpływy do cieczy; a wahająca się, ulotna natura Regionu Życzeń może zostać przyrównana do gazowej części Świata Fizycznego. Te trzy Regiony nadają substancje formom, które przyczyniają się do doświadczania, wzrostu duszy i ewolucji. Oczyszczają one także całkowicie niszczące materiały i zachowują te, które mogą zostać użyte do postępu. 

Czwarty Region Świata Pożądań jest „Regionem Uczuć”. Stąd pochodzi uczucie względem już opisanych form. Od tego zrodzonego z nich uczucia zależy ich dalszy los, a także ich wpływ na nas. To, czy obiekty lub idee zaprezentowane nam są same w sobie dobre bądź złe, nie ma znaczenia na tym etapie. To nasze uczucie - Zainteresowanie bądź Obojętność - stanowi czynnik determinujący los danego obiektu lub idei. 

Jeżeli uczuciem, które rodzi się w nas wobec wrażenia o obiekcie lub idei, jest uczucie Zainteresowania, to ma ono taki sam wpływ na to wrażenie jaki światło słoneczne i powietrze ma na roślinę. Idea ta będzie rosła i kwitła w naszych życiach. Z drugiej strony, jeśli wrażenie lub idea spotykają się z Obojętnością, to więdną one jak roślina umieszczona w ciemnej piwnicy. 

A więc z tego centralnego Regionu Świata Pożądań pochodzi zachęta do działania lub decyzja, by się od niego powstrzymać (mimo że to drugie także jest działaniem w oczach okultystycznego naukowca). Dzieje się tak dlatego, że na obecnym etapie naszego rozwoju, bliźniacze uczucia - Zainteresowanie i Obojętność – dostarczają nam zachętę do działania i stanowią mechanizmy, które poruszają światem. W późniejszym etapie uczucia te przestaną mieć jakąkolwiek wagę. Wtedy czynnikiem decydującym będzie obowiązek. 

Zainteresowanie uaktywnia siły Przyciągania lub Odpychania. 

Obojętność skierowana przeciwko jakiemuś obiektowi lub idei powoduje ich zanik, jeżeli chodzi o nasze połączenie z nimi. 

Jeżeli nasze zainteresowanie obiektem bądź ideą generuje Odpychanie, to naturalnie prowadzi to nas do pozbycia się jakiegokolwiek związku z tym obiektem lub ideą z naszego życia. Jest jednak znaczna różnica pomiędzy działaniem siły Odpychania, a uczuciem Obojętności. Możliwe, że poniższy przykład rozjaśni działanie bliźniaczych Uczuć i bliźniaczych Sił. 

Trzech mężczyzn idzie wzdłuż drogi. Widzą chorego psa. Pokryty jest on wrzodami i ewidentnie niezmiernie cierpi z bólu i pragnienia. Jest to oczywiste dla wszystkich trzech mężczyzn – ich zmysły im to mówią. Teraz nadchodzi Uczucie. Dwóch z nich odczuwa „zainteresowanie” wobec zwierzęcia, jednak u trzeciego pojawia się uczucie „obojętności”. Idzie on dalej, pozostawiając psa na pastwę losu. Pozostali zostają. Obaj są zainteresowani, jednak każdy manifestuje to w nieco inny sposób. Zainteresowanie jednego mężczyzny jest pełne współczucia i pomocne i skłania go do zaopiekowania się biednym zwierzęciem, ulżenia mu w bólu i przywrócenia go do zdrowia. Uczucie Zainteresowania wywołało u niego siłę Przyciągania. Zainteresowanie drugiego mężczyzny jest innego rodzaju. Widzi jedynie odrażający widok, który napawa go obrzydzeniem i chce pozbawić siebie i świata tego widoku jak najszybciej. Radzi zabić zwierzę na miejscu i pochować je. W nim uczucie Zainteresowania generuje destrukcyjną siłę Odpychania. 

Kiedy uczucie Zainteresowania wywołuje siłę Przyciągania i skierowane jest w stronę niskich obiektów i pragnień, to działają one w niższych Regionach Świata Pożądań, gdzie przeważa przeciwdziałająca siła Odpychania, jak to opisano wcześniej. Z tej walki między bliźniaczymi siłami – Przyciąganiem i Odpychaniem – pochodzi cały ból i cierpienie, związane ze złymi uczynkami i źle ukierunkowanym wysiłkiem, zarówno celowym, jak i przeciwnie. 

Tak więc możemy zobaczyć jak bardzo ważne jest Uczucie, jakie mamy względem czegokolwiek, ponieważ to od niego zależy natura atmosfery, jaką sobie tworzymy. Jeżeli kochamy dobro, to będziemy się zachowywać i dbać, niczym anioł stróż, o wszystko dookoła nas, co jest dobre. Jeżeli nie, to będziemy zaludniać naszą ścieżkę demonami naszej własnej hodowli. 

Nazwy trzech wyższych Regionów Świata Pożądań to „Region Życia Duszy”, „Region Światła Duszy” i „Region Mocy Duszy”. W nich mieszkają Sztuka, Altruizm, Filantropia i wszystkie czynności wyższego życia duszy. Kiedy pomyślimy o tych regionach jako emitujących przymioty, wskazane przez ich nazwy, na formy trzech niższych Regionów, to poprawnie zrozumiemy wyższe i niższe aktywności. Jednakże Moc Duszy, może być czasowo używana zarówno do dobrych jak i do złych celów, lecz ostatecznie siła Odpychania niszczy niemoralność, a siła Przyciągania buduje cnoty na jej ruinach. Ostatecznie wszystkie rzeczy działają ku DOBRU. 

Świat Fizyczny i Świat Pożądań nie są od siebie odseparowane przestrzenią. Są one „bliżej niż ręce i stopy”. Nie trzeba się przemieszczać, by dostać się z jednego do drugiego ani z jednego Regionu do następnego. Tak jak ciała stałe, ciecze i gazy znajdują się wszystkie razem w naszych ciałach, przenikając się wzajemnie, tak i Regiony Świata Pożądań są w nas jednocześnie, przenikając się. Znów możemy porównać linie siły, wzdłuż których tworzą się kryształy lodu w wodzie, do niewidocznych przyczyn pochodzących ze Świata Pożądań, które pojawiają się w Świecie Fizycznym i dają nam motywację do działania w jakimkolwiek kierunku. 

Świat Pożądań ze swoimi niezliczonymi mieszkańcami, przenika Świat Fizyczny, tak jak linie siły przenikają wodę – niewidocznie, lecz wszechobecnie i potężnie, jako przyczyna wszystkiego w Świecie Fizycznym. 

#### <h4 id="the-world-of-thought">ŚWIAT MYŚLI</h4>

Świat Myśli także składa się z siedmiu Regionów o różnych właściwościach i gęstościach oraz, tak jak Świat Fizyczny, podzielony jest na dwa główne obszary – Region Konkretnych Myśli, składający się z czterech najgęstszych Regionów; i Region Abstrakcyjnych Myśli, składający się z trzech Regionów o najsubtelniejszej substancji. Świat Myśli jest centralnym spośród pięciu Światów, z których człowiek uzyskuje swoje pojazdy. Tutaj spotykają się ciało i duch. Jest to także najwyższy z trzech Światów, w których ludzka ewolucja postępuje w obecnym czasie. Dwa wyższe Światy tkwią, póki co, praktycznie w zawieszeniu, jeżeli chodzi o ludzi. 

Wiemy, że materiały Regionu Chemicznego są używane do budowy wszystkich form fizycznych. Formy te otrzymują życie i moc ruchu od sił działających w Regionie Eterycznym i niektóre z tych żyjących form są pobudzane do aktywności poprzez bliźniacze Uczucia Świata Pożądań. 

Region Konkretnych Myśli dostarcza materiał myślowy, w którym idee wygenerowane w Regionie Abstrakcyjnych Myśli ubrane są jako formy myśli, by służyć jako regulatory i balanse wobec impulsów wytwarzanych w Świecie Pożądań poprzez wpływy z tego fenomenalnego Świata. 

A więc widzimy jak te trzy Światy, w których człowiek obecnie ewoluuje, uzupełniają się wzajemnie tworząc całość, która ujawnia Najwyższą Mądrość Wielkiego Architekta systemu, do którego należymy i którego czcimy świętym imieniem Boga. 

Przyglądając się bliżej tym kilku obszarom Regionu Konkretnych Myśli odkrywamy, że archetypy form fizycznych, nieważne do jakiego królestwa należą, znajdują się w najniższym obszarze lub „Regionie Kontynentalnym”. Dopiero gdy archetypowy model zostaje zmieniony, Inteligencje, które my (aby ukryć naszą ignorancję) nazywamy „Prawami Natury”, mogą spowodować warunki fizyczne, które zmieniają cechy fizyczne Ziemi, zgodnie z modyfikacjami zaprojektowanymi przez Hierarchie odpowiedzialne za ewolucję. To one planują zmiany, tak jak architekt planuje zmianę budynku zanim pracownicy nadadzą mu konkretną ekspresję. W podobny sposób zachodzą zmiany we florze i faunie zgodnie z metamorfozami w ich poszczególnych archetypach. 

Kiedy mówimy o archetypach wszystkich różnych form w świecie gęstym, nie można myśleć, że archetypy te są zaledwie modelami w tym samym sensie, w jakim mówimy o miniaturze obiektu lub formie innej niż ta stosowana do jego odpowiedniego i końcowego użycia. Archetypy te nie są jedynie podobieństwami ani modelami form, jakie widzimy dokoła nas. Są to kreatywne archetypy, w takim sensie, że kształtują formy Świata Fizycznego na swoje własne podobieństwo lub podobieństwa, ponieważ często pracują razem, aby uformować jeden gatunek, przy czym każdy archetyp daje pewną swoją część do budowy wymaganej formy końcowej. 

Drugi obszar Regionu Konkretnych Myśli nazywa się „Regionem Oceanicznym”. Najlepiej go opisać jako płynącą, pulsującą żywotność. Wszystkie siły, które działają poprzez cztery etery tworzące Region Eteryczny, są tam obecne i postrzegane jako archetypy. Jest to strumień płynącego życia, pulsującego poprzez wszystkie formy, tak jak krew pulsuje przez ciało, to samo życie we wszystkich formach. Tutaj wyszkolony jasnowidz widzi jak prawdziwe jest stwierdzenie, że „każde życie jest jednością”. 

„Region Powietrzny” jest trzecim obszarem Regionu Konkretnych Myśli. Tutaj znajdujemy archetypy pragnień, pasji, życzeń, uczuć i emocji, jakie doświadczamy w Świecie Pożądań. Tutaj wszelkie aktywności Świata Pożądań jawią się jako warunki atmosferyczne. Uczucia przyjemności i radości docierają do zmysłów jasnowidza podobnie jak pocałunek letniej bryzy. Pragnienia duszy wydają się być jak podmuchy wiatru u szczytów drzew, a pasje wojujących narodów wyglądają jak błyski piorunów. W tej atmosferze Regionu Konkretnych Myśli znajdują się także obrazy emocji ludzi i zwierząt. 

„Region Sił Archetypowych” jest czwartym obszarem Regionu Konkretnych Myśli. Jest to centralny i najważniejszy region w pięciu Światach, gdzie postępuje cała ludzka ewolucja. Po jednej stronie tego Regionu znajdują się trzy wyższe Regiony Świata Myśli, Świat Ducha Życiowego i Świat Ducha Boskiego. Po drugiej stronie Regionu Sił Archetypowych znajdują się trzy niższe Regiony Świata Myśli, Świat Pożądań i Świat Fizyczny. A więc Region ten staje się rodzajem „sedna”, z jednej strony oprawionego Krainami Ducha, z drugiej Światami Form. Jest to punkt skupienia, dzięki któremu Duch odzwierciedla się w materii. 

Tak jak wynika z nazwy, Region ten jest domem Sił Archetypowych, które kierują aktywnością archetypów w Regionie Konkretnych Myśli. Z tego regionu Duch pracuje nad materią w formatywny sposób. Diagram 1 obrazuje tę zależność w sposób schematyczny, przedstawiając formy z niższego Świata jako odbicia Ducha z wyższych Światów. Piąty Region, który jest najbliżej punktu skupienia po stronie Ducha, odzwierciedla się w trzecim Regionie, który jest najbliżej punktu skupienia po stronie Form. Szósty Region odzwierciedla się w drugim, a siódmy odzwierciedla się w pierwszym. 

Cały Region Abstrakcyjnych Myśli jest odzwierciedlany w Świecie Pożądań; Świat Ducha Życiowego w Regionie Eterycznym Świata Fizycznego, a Świat Ducha Boskiego w Regionie Chemicznym Świata Fizycznego. 

Diagram 2 ukaże pełen zarys siedmiu Światów, które stanowią sferą naszego rozwoju. Musimy jednak uważnie pamiętać, że Światy te nie są umieszczone jeden nad drugim, tak jak jest to ukazane na diagramie. One przenikają się wzajemnie. Wcześniej porównany został związek Świata Fizycznego ze Światem Pożądań i przyrównaliśmy Świat Pożądań do linii siły w zamarzniętej wodzie, a wodę do Świata Fizycznego. W ten sam sposób możemy myśleć, że linie siły są którymkolwiek z siedmiu Światów, a woda, tak jak w naszym przykładzie, odpowiada kolejnemu gęstszemu w skali Światu. Kolejny przykład może rozjaśni sprawę. 

Spójrzmy na kulistą gąbkę jak na gęstą ziemię – Region Chemiczny. Wyobraźmy sobie, że piasek przenika każdą część gąbki, a także tworzy warstwę na zewnątrz gąbki. Niech piasek odpowiada Regionowi Eterycznemu, który w podobny sposób przenika gęstą ziemię i wykracza poza jej atmosferę. 

Dalej wyobraźmy sobie tę gąbkę i piasek zanurzone w kulistym szklanym naczyniu wypełnionym czystą wodą i będącym nieco większym od gąbki i piasku. Umieszczamy gąbkę i piasek w centrum naczynia, tak jak żółtko umieszczone jest w centrum jajka. Mamy teraz przestrzeń czystej wody pomiędzy piaskiem a naczyniem. Woda jako całość reprezentować będzie Świat Pożądań, ponieważ podobnie jak woda przenika zarówno między ziarna piasku i przez wszystkie pory gąbki, tworząc jednocześnie czystą powłokę, tak Świat Pożądań przenika zarówno gęstą Ziemię jak i eter, jednocześnie wykraczając poza obie te substancje. 

Wiemy, że w wodzie jest powietrze i jeżeli pomyślimy o powietrzu w wodzie (z naszego przykładu), jako odpowiadającym Światu Myśli, to uzyskamy przyzwoity obraz mentalny tego, w jaki sposób Świat Myśli, będący drobniejszym i subtelniejszym, przenika te dwa gęstsze Światy. 

Wreszcie wyobraźmy sobie, że naczynie z gąbką, piaskiem i wodą umieszczone jest w centrum innego dużego kulistego naczynia. Wtedy powietrze w przestrzeni pomiędzy dwoma naczyniami reprezentowałoby tę część Świata Myśli, która wychodzi poza Świat Pożądań. 

Każda z planet w naszym układzie słonecznym ma trzy przenikające się światy. Jeśli pomyślimy o każdej z tych planet składających się z trzech Światów jak o pojedynczych gąbkach i o czwartym Świecie, Świecie Ducha Życiowego, jak o wodzie w dużym naczyniu, w którym te trzy oddzielne gąbki pływają, zrozumiemy, że podobnie jak woda w naczyniu wypełnia przestrzeń pomiędzy gąbkami i przenika je, tak Świat Ducha Życiowego przenika międzyplanetarną przestrzeń i poszczególne planety. Świat ten formuje wspólną więź między nimi. W związku z tym podobnie jak koniecznym jest, aby mieć łódź i być stanie ją kontrolować, jeżeli chcemy przepłynąć z Ameryki do Afryki, tak i trzeba świadomie kontrolować pojazd odpowiedni dla Świata Ducha Życiowego, aby być w stanie podróżować z jednej planety na drugą. 

W podobny sposób jak Świat Ducha Życiowego łączy nas z innymi planetami w naszym własnym układzie słonecznym, Świat Ducha Boskiego łączy nas z innymi układami słonecznymi. Możemy postrzegać układy słoneczne jak oddzielne gąbki, pływające w Świecie Ducha Boskiego. Wtedy stanie się oczywiste, że, aby podróżować z jednego układu słonecznego do drugiego, koniecznym byłoby świadome funkcjonowanie w najwyższym pojeździe człowieka - Duchu Boskim. 

### <h3 id="the-four-kingdoms">ROZDZIAŁ II: CZTERY KRÓLESTWA</h3>

Te trzy Światy naszej planety są obecnie polem ewolucji dla wielu różnych królestw życia w różnych etapach rozwoju. Tylko cztery z nich powinny nas obecnie interesować: królestwa minerałów, roślin, zwierząt i ludzi. 

Te cztery królestwa są związane z trzema Światami na różne sposoby, zgodnie z postępem, jaki poczyniły te grupy ewoluującego życia w szkole doświadczeń. Jeżeli chodzi o formę, to ciała fizyczne wszystkich królestw składają się z tych samych chemicznych substancji – ciał stałych, cieczy i gazów Regionu Chemicznego. Ciało fizyczne człowieka jest tak samo prawdziwie związkiem chemicznym, jak kamienia, mimo że te drugie jest zamieszkiwane jedynie przez duszę życia minerałowego. Jednakże patrząc nawet z czysto fizycznego punktu widzenia i na moment odkładając na bok wszystkie inne aspekty, istnieje kilka ważnych różnic, kiedy porównujemy ciało fizyczne istoty ludzkiej z minerałami Ziemi. Człowiek porusza się, rośnie i rozmnaża swój gatunek – minerał, w swoim pierwotnym stanie, nie robi żadnej z tych rzeczy. 

Porównując człowieka z formami królestwa roślin odkrywamy, że zarówno roślina, jak i człowiek mają ciało fizyczne będące w stanie rosnąć i rozmnażać się. Jednak człowiek posiada zdolności, których nie ma roślina. Czuje, ma moc poruszania się i zdolność postrzegania rzeczy zewnętrznych. 

Kiedy porównujemy człowieka ze zwierzęciem, widzimy, że oba posiadają zdolności czucia, ruchu, wzrostu, propagacji, a także posiadają postrzeganie zmysłowe. Dodatkowo człowiek posiada zdolność mowy, nadrzędną strukturę mózgu, a także ręce, które są bardzo dużym atutem fizycznym. Możemy szczególnie odnotować rozwój kciuka, który sprawia, że dłoń jest znacznie bardziej użyteczna niż nawet ta u człekokształtnego. Człowiek także rozwinął konkretną mowę, przy pomocy której wyraża uczucia i myśli. Wszystko to umiejscawia ciało fizyczne istoty ludzkiej w oddzielnej klasie, ponad trzema niższymi królestwami. 

Aby wyjaśnić te różnice w czterech królestwach, musimy udać się do światów niewidzialnych i tam szukać przyczyn, które dają jednemu królestwu coś, czego odmawiają innym. 

Aby funkcjonować w jakimkolwiek świecie i wyrażać osobliwe dla niego cechy, musimy najpierw posiadać pojazd stworzony z materiału tego świata. Aby funkcjonować w gęstym Świecie Fizycznym, konieczne jest, aby posiadać ciało fizyczne dostosowane do naszego środowiska. W przeciwnym razie bylibyśmy duchami, jak to się je powszechnie nazywa, i bylibyśmy niewidzialni dla większości istot fizycznych. Podobnie musimy posiadać ciało życiowe, zanim wyrazimy życie, wzrost lub uzewnętrznimy inne cechy osobliwe dla Regionu Eterycznego. 

Aby okazać uczucia i emocje, konieczne jest, aby mieć pojazd składający się z materiałów Ciała Pożądań, a umysł uformowany z substancji Regionu Konkretnych Myśli jest konieczny, aby uczynić myślenie możliwym. 

Kiedy zbadamy cztery królestwa w odniesieniu do Regionu Eterycznego, odkryjemy, że minerał nie posiada oddzielnego ciała życiowego i od razu zauważymy powód, dla którego nie może rosnąć, rozmnażać się ani wykazywać czującego życia. 

Jako hipotezę konieczną, aby wyjaśnić inne znane fakty, nauka materialna utrzymuje, że w najgęstszym ciele stałym, tak jak w najrzadszych i najcieńszych gazach, nie ma nawet dwóch atomów, które by się ze sobą stykały. Twierdzą, że dookoła każdego atomu jest warstwa eteru, a atomy we wszechświecie pływają w oceanie eteru. 

Naukowiec okultystyczny wie, że jest to prawda w odniesieniu do Regionu Chemicznego i że minerał nie posiada oddzielnego ciała życiowego złożonego z eteru. Jako że to wyłącznie eter planetarny okrywa atomy minerału, powoduje to opisywaną różnicę. Koniecznym jest, tak jak pokazaliśmy, aby posiadać oddzielne ciało życiowe, ciało pożądań itp., ażeby wyrażać cechy poszczególnego regionu. Dzieje się tak dlatego, że atomy Świata Pożądań, Świata Myśli, a nawet Światów Wyższych, przenikają Minerał tak samo jak ciało fizyczne człowieka i jeżeli przenikanie eteru planetarnego, będącego eterem okrywającym atomy minerału, wystarczałoby, żeby ten czuł i rozmnażał się, to przenikanie go przez planetarny Świat Myśli wystarczałoby także, żeby myślał. Tak się nie dzieje, ponieważ brakuje mu oddzielnego pojazdu. Jest on penetrowany jedynie przez eter planetarny, toteż nie jest w stanie rosnąć samodzielnie. Jedynie najniższy z czterech stanów eteru – chemiczny – jest aktywny w minerale. Siły chemiczne znajdują się w minerałach z tego właśnie powodu. 

Kiedy rozważymy roślinę, zwierzę i człowieka pod względem ich relacji z Regionem Eterycznym, zauważymy, że każde posiada oddzielne ciało życiowe, oprócz bycia przenikanym przez eter planetarny, który tworzy Region Eteryczny. Jednakże istnieje różnica między ciałami życiowymi roślin, a ciałami życiowymi zwierząt i ludzi. W ciele życiowym rośliny jedynie etery chemiczne i życiowe są w pełni aktywne. Stąd roślina może rosnąć dzięki czynnościom eteru chemicznego i rozmnażać swój gatunek poprzez aktywność eteru życiowego znajdującego się w oddzielnym ciele życiowym, które posiada. Eter świetlny jest u niej obecny, jednak jest częściowo ukryty lub uśpiony. Brak jej natomiast eteru odzwierciedlającego. Toteż jest to ewidentne, że zdolności percepcji zmysłowych i pamięci, które są cechami tych eterów, nie mogą być wyrażane przez królestwo roślin. 

Kierując naszą uwagę ku ciału życiowemu zwierzęcia, odkrywamy, iż etery chemiczny, życiowy i świetlny są w nim dynamicznie aktywne. Stąd zwierzę posiada zdolności przyswajania i wzrostu, spowodowane aktywnościami eteru chemicznego. Posiada także zdolność rozmnażania się, poprzez eter życiowy. Wyżej wymienione zdolności są takie same, jak u roślin. Jednak dodatkowo, w konsekwencji działania trzeciego (świetlnego) eteru, zwierzę posiada zdolności generowania wewnętrznego ciepła i postrzegania zmysłowego. Czwarty eter jest jednak nieaktywny u zwierzęcia, stąd nie posiada ono myśli ani pamięci. To, co przypomina te aktywności, będzie ukazane później jako aktywność innej natury. 

Kiedy analizujemy istotę ludzką, odkrywamy, iż wszystkie cztery etery są dynamicznie aktywne w jej wysoce zorganizowanym ciele życiowym. Dzięki aktywności eteru chemicznego, jest ona w stanie przyswajać jedzenie i rosnąć. Siły, które działają w eterze życiowym pozwalają jej rozmnażać swój gatunek, a siły w eterze świetlnym dostarczają ciału fizycznemu ciepła oraz zajmują się układem nerwowym i mięśniami, a więc otwierają drzwi komunikacji ze światem zewnętrznym poprzez zmysły. Natomiast eter obijający pozwala duchowi kontrolować swój pojazd dzięki myślom. Eter ten składuje także przeszłe doświadczenia jako pamięć. 

Ciała życiowe roślin, zwierząt i człowieka wykraczają poza peryferie ciała fizycznego, podobnie jak Region Eteryczny, który jest ciałem życiowym planety, wychodzi poza jego część gęstą. Znowu pokazuje to prawdziwość hermetycznego aksjomatu „jak na górze, tak na dole”. Odległość tego wystawania ciała życiowego człowieka to około 3,8 cm. Część, która znajduje się poza ciałem fizycznym jest bardzo lśniąca i kolorem przypomina świeżo zakwitły kwiat brzoskwini. Jest to często widziane przez osoby mające bardzo delikatne mimowolne jasnowidzenie. Autor odkrył, dzięki rozmowom z takimi osobami, że często nie są one świadome, że widzą coś nadzwyczajnego oraz że nie wiedzą, co widzą. 

Ciało fizyczne wbudowywane jest w matrycę tego ciała życiowego podczas życia prenatalnego i, poza jednym wyjątkiem, stanowi dokładną kopię, molekuła w molekułę, ciała życiowego. Tak jak linie siły w zamrożonej wodzie stanowią aleje dla formowania kryształów lodu, tak linie siły w ciele życiowym określają kształt ciała fizycznego. Przez całe życie ciało życiowe jest budowniczym i konserwatorem formy fizycznej. Gdyby nie serce eteryczne, serce fizyczne szybko by się rozpadło pod wpływem ciągłego wysiłku, jaki na nie nakładamy. Wszystkie nadużycia, którym poddajemy ciało fizyczne, są, na tyle na ile to możliwe, neutralizowane przez ciało życiowe, które stale walczy przeciwko śmierci ciała fizycznego. 

Wyjątkiem wspomnianym powyżej jest to, że ciało życiowe mężczyzny jest kobiece/ujemne, podczas gdy ciało życiowe kobiety jest męskie/dodatnie. Stanowi to klucz do wielu zagadkowych problemów życia. Kobieta ciężej powstrzymuje emocje z powodu tej polarności, ponieważ jej dodatnie ciało życiowe generuje dużo krwi i powoduje, że pracuje ona pod ogromnym ciśnieniem wewnętrznym. Zniszczyłoby ono fizyczne zawiasy, gdyby nie zabezpieczenie w postaci okresowej menstruacji lub łez, które zmniejszają ciśnienie w pewnych okolicznościach, ponieważ łzy są „białym krwawieniem”. 

Mężczyzna może doświadczać i doświadcza tak silnych emocji jak kobieta, lecz zazwyczaj jest on w stanie je pohamować bez łez, ponieważ jego ujemne ciało życiowe nie generuje więcej krwi niż jest on w stanie swobodnie kontrolować. 

W przeciwieństwie do wyższych pojazdów ludzkości, ciało życiowe (poza pewnymi okolicznościami, które zostaną wyjaśnione podczas omawiania tematu „Inicjacji”) zwykle nie opuszcza ciała fizycznego aż do śmierci. Wtedy siły chemiczne ciała fizycznego przestają być trzymane w ryzach przez ewoluujące życie. Siły te zaczynają przywracać materię do jej pierwotnego stanu poprzez dezintegrację, by mogła ona być dostępna dla tworzenia innych form w ekonomii natury. A więc dezintegracja zachodzi ze względu na aktywność sił planetarnych w eterze chemicznym. 

Pod względem tekstury, ciało życiowe może być ogólnie porównane do jednej z tych ramek na zdjęcia, zrobionych z setek małych kawałków drewna, które się zazębiają i pokazują obserwatorowi swoje niezliczone koniuszki. Ciało życiowe prezentuje obserwatorowi miliony koniuszków. Koniuszki te wchodzą w puste centra atomów fizycznych, nasączając je siłą życiową, która wprawia je w szybsze wibracje niż te typowe dla atomów minerałów, które nie są przyspieszone ani nasączone duszą. 

Kiedy osoba tonie, spada z wysokości lub zamarza, ciało życiowe opuszcza ciało fizyczne, w związku z czym atomy tego ciała stają się tymczasowo nieaktywne. Jednakże podczas resuscytacji, ciało życiowe wstępuje z powrotem do ciała fizycznego i „koniuszki” są znowu umieszczane w atomach fizycznych. Bezruch atomów powoduje, że opierają się one wznowieniu wibracji, a to jest przyczyną intensywnego kłującego bólu i uczucia mrowienia doświadczanego w takich przypadkach. Działanie ciała życiowego nie jest zauważane podczas zwyczajnych sytuacji z tego samego powodu, z którego stajemy się świadomi ruszenia się lub zatrzymania zegara, lecz nie zważamy na jego tykanie podczas ciągłego działania. 

Są pewne przypadki, w których ciało życiowe częściowo opuszcza ciało fizyczne. Dzieje się tak na przykład, kiedy ręka „drętwieje”. W takiej sytuacji eteryczna ręka ciała życiowego może być widziana jako wisząca pod fizyczną ręką, jak rękawiczka, a koniuszki powodują dziwaczne uczucie mrowienia, kiedy eteryczna ręka powraca do ciała fizycznego. Czasami podczas hipnozy głowa ciała życiowego dzieli się i wisi poza głową fizyczną, po połowie nad każdym ramieniem, lub leży dokoła szyi, jak kołnierz swetra. Brak uczucia mrowienia po przebudzeniu w takich przypadkach spowodowany jest faktem, iż podczas hipnozy część ciała życiowego osoby poddanej hipnozie zostaje zastąpiona częścią ciała życiowego hipnotyzera. 

Kiedy używane są środki znieczulające, ciało życiowe zostaje częściowo wyciągnięte na zewnątrz wraz z wyższym pojazdami i, jeśli dawka jest zbyt duża i eter życiowy zostaje wyciągnięty całkowicie, nadchodzi śmierć. To samo zjawisko może także zostać zaobserwowane w przypadku medium cielesnego. Właściwie różnica między medium cielesnym, a zwyczajną kobietą lub mężczyzną polega na tym, że u przeciętnego człowieka ciało życiowe i ciało fizyczne są, na obecnym etapie ewolucji, całkiem mocno splecione, podczas gdy u medium są one luźno sczepione. Jednak nie zawsze tak było i przyjdzie znowu czas, kiedy ciało życiowe będzie mogło zwyczajnie opuścić pojazd fizyczny. Jednakże obecnie nie jest to zazwyczaj osiągane. Kiedy medium pozwala, by jego ciało życiowe było używane przez byty ze Świata Pożądań, które chcą się zmaterializować, ciało życiowe na ogół wycieka z lewej strony – przez śledzionę, która jest jego szczególną „bramą”. Siły życiowe nie mogą wtedy wpływać do ciała, tak jak to robią normalnie, a medium staje się niezmiernie wyczerpane i niektórzy z nich sięgają po stymulanty, aby przeciwdziałać tym efektom, z czasem stając się nieuleczalnymi pijakami. 

Siła życiowa ze słońca, która otacza nas jako bezbarwny płyn, jest absorbowana przez ciało życiowe poprzez eteryczny odpowiednik śledziony, w którym przechodzi interesującą transformację koloru. Przybiera bladoróżowy odcień i rozchodzi się wzdłuż nerwów całego ciała fizycznego. Jest tym dla układu nerwowego, czym prąd jest dla systemu telegraficznego. Mimo że kable, narzędzia i operatorzy telegrafu mogą być w porządku, to jeżeli brakuje prądu, żadna wiadomość nie może zostać wysłana. Ego, mózg i układ nerwowy mogą być na pierwszy rzut oka w idealnym stanie, lecz przy braku siły życiowej, która dostarczyłaby wiadomość Ego poprzez nerwy do mięśni, ciało fizyczne pozostaje bezwładne. Dokładnie to ma miejsce, kiedy część ciała fizycznego zostaje sparaliżowana. Ciało życiowe zachorowało i siła życiowa nie może już z niego płynąć. W takich wypadkach, jak w większości chorób, problem leży w subtelniejszych niewidzialnych pojazdach. Świadomie bądź nieświadomie uznając ten fakt, większość odnoszących sukcesy lekarzy używa sugestii – która wpływa na wyższe pojazdy – jako pomocy w leczeniu. Im bardziej lekarz jest w stanie zaszczepić wiarę i nadzieję w swoim pacjencie, tym szybciej choroba zniknie i ustąpi miejsca idealnemu zdrowiu. 

W okresie zdrowia ciało życiowe wytwarza ogromną obfitość siły życiowej, która po przejściu przez ciało fizyczne promieniuje w prostych liniach w każdym kierunku z jego krańców. Dzieje się to w podobny sposób jak to czynią promienie koła wychodzące ze środka. Jednakże podczas choroby, kiedy ciało życiowe staje się osłabione, nie jest ono w stanie przyciągnąć do siebie tej samej ilości siły, a dodatkowo karmi się nim ciało fizyczne. Wtedy linie ciała życiowego, które wychodzą z ciała, gniotą się i krzywią, pokazując brak siły. W okresie zdrowia wielka siła tych promieniowań wynosi ze sobą drobnoustroje i mikroorganizmy, które są nieprzyjazne dla zdrowia ciała fizycznego, lecz podczas choroby, kiedy siła życiowa jest słaba, emanacje te nie eliminują tak łatwo drobnoustrojów chorobotwórczych. Toteż zagrożenie zarażenia się chorobą jest znacznie większe, kiedy siły życiowe są osłabione niż kiedy człowiek cieszy się końskim zdrowiem. 

W przypadkach, gdzie części ciała fizycznego zostają amputowane, tylko eter planetarny towarzyszy odseparowanej części ciała. Oddzielne ciało życiowe i ciało fizyczne rozpadają się synchronistycznie po śmierci. To samo dzieje się z eterycznym odpowiednikiem amputowanej kończyny. Będzie on się stopniowo rozpadać, podczas gdy rozkłada się fizyczna kończyna. Jednakże w międzyczasie, fakt, że człowiek wciąż posiada eteryczną kończynę, stanowi przyczynę jego zapewnień, że czuje swoje palce lub czuje w nich ból. Związek z pochowaną kończyną istnieje także niezależnie od dystansu. Udokumentowano przypadek, w którym mężczyzna odczuwał silny ból, tak jakby w jego amputowaną kończynę wbito gwóźdź. Upierał się, że tak jest, aż koniczna ta została ekshumowana. Odkryto wtedy, że został w nią wbity gwóźdź podczas pakowania jej do pogrzebania. Gwóźdź usunięto, a ból skończył się natychmiastowo. Dodatkowym dowodem jest fakt, iż ludzie często narzekają na ból w kończynie przez około 2 lub 3 lata po amputacji. Po tym czasie ból ustaje. Jest to spowodowane tym, że choroba nadal pozostaje we wciąż nieodpiętej kończynie eterycznej, jednak, kiedy amputowana część ulega rozpadowi, kończyna eteryczna za nią podąża i wtedy ból ustaje. 

Odnotowawszy relacje czterech królestw z Regionem Eterycznym Świata Fizycznego, przejdziemy teraz do ich relacji ze Światem Pożądań. 

Odkrywamy tutaj, że zarówno minerały, jak i rośliny nie mają oddzielnego ciała pożądań. Są one przenikane jedynie przez planetarne ciało pożądań, Świat Pożądań. Z powodu braku oddzielnego pojazdu, nie posiadają one czucia, pragnień i emocji, które są zdolnościami związanymi ze Światem Pożądań. Kiedy kamień zostaje rozbity, nie czuje tego. Jednak błędem byłoby wnioskowanie, że nie istnieje żadne uczucie związane z takim czynem. Jest to pogląd materialistyczny lub pogląd przyjmowany przez nierozumiejącą większość. Naukowiec okultystyczny wie, że nie istnieje czyn, mały czy duży, który nie byłby odczuwany przez wszechświat. Wie on także, że chociaż kamień, z powodu braku oddzielnego ciała pożądań, nie jest w stanie czuć, to Duch Ziemi czuje, bo jest on przenikającym kamień ciałem pożądań Ziemi. Kiedy człowiek ucina palec, to ten, nie posiadając oddzielnego ciała pożądań, nie czuje bólu. Człowiek natomiast czuje, ponieważ to jego ciało pożądań przenika palec. Jeżeli roślina zostaje wyrwana z korzeniami, to Duch Ziemi odczuwa to tak jak człowiek, któremu wyrywa się włos z głowy. Ziemia jest żyjącym, czującym ciałem i wszystkie formy, które nie posiadają oddzielnych ciał pożądań, dzięki którym ich duchy informujące mogłyby doświadczać uczuć, są wliczone w ciało pożądań Ziemi, a to ciało pożądań czuje. Rozbicie kamienia i zrywanie kwiatów są przyjemne dla Ziemi, podczas gdy wyrywanie kwiatów z korzeniami powoduje jej ból. Powód tego podany jest w dalszej części książki, ponieważ na obecnym etapie naszych badań, wyjaśnienie byłoby niezrozumiałe dla większości czytelników. 

Planetarny Świat Pożądań pulsuje poprzez fizyczne i życiowe ciała zwierząt i ludzi w ten sam sposób w jaki przenika on minerały i rośliny. Jednakże dodatkowo zwierzęta i ludzie posiadają oddzielne ciała pożądań, które umożliwiają im odczuwanie pragnień, emocji i pasji. Istnieje jednak pewna różnica. Ciało pożądań zwierzęcia zbudowane jest całkowicie z materiału gęstszych regionów Świata Pożądań, podczas gdy w przypadku nawet najmniej rozwiniętych ras ludzkich, odrobina materii wyższych Regionów wchodzi w skład ciała pożądań. Uczucia zwierząt i najniższych ras ludzkich prawie całkowicie dotyczą zaspokajania najniższych pragnień i pasji, które wyrażają się poprzez materię niższych Regionów Świata Pożądań. Stąd, by mogły posiadać takie emocje, które edukowałyby je ku czemuś wyższemu, konieczne jest, by miały odpowiedni materiał w swoich ciałach pożądań. Kiedy człowiek postępuje w szkole życia, jego doświadczenia uczą go, a jego pragnienia stają się czystsze i lepsze. Tak więc materiał jego ciała pożądań stopniowo przechodzi odpowiednią zmianę. Czystszy i jaśniejszy materiał wyższych Regionów Świata Pożądań zastępuje mętne kolory niższych części. Ciało pożądań rośnie także pod względem rozmiaru. W związku z tym u osoby świętej stanowi ono prawdziwie cudowny widok. Czystość kolorów i lśniąca przezroczystość jej ciała pożądań są nieporównywalne z niczym innym. Trzeba to zobaczyć, by docenić. 

Obecnie materiał zarówno niższych, jak i wyższych Regionów, wchodzi w skład ciał pożądań większości ludzi. Nikt nie jest na tyle zły, by nie mieć żadnej dobrej cechy. Wyraża się to w materiale wyższych Regionów, które znajdujemy w ich ciałach pożądań. Jednak z drugiej strony bardzo, bardzo niewielu jest na tyle dobrych, by nie używać żadnych materiałów niższych Regionów. 

Tak samo jak planetarne ciała życiowe i pożądań przenikają fizyczny materiał Ziemi, co widzieliśmy w ilustracji z gąbką, piaskiem i wodą, tak ciała życiowe i pożądań przenikają ciała fizyczne roślin, zwierząt i ludzi. Lecz za życia człowieka jego ciało pożądań nie jest ukształtowane w taki sam sposób jak jego ciała fizyczne i życiowe. Po śmierci jednak przyjmuje ono taki kształt. Za życia wygląda jak lśniący jajowaty kształt. Gdy człowiek nie śpi, całkowicie otacza ono ciało fizyczne, tak jak białko otacza żółtko jajka. Rozciąga się od 30,5 do 40,5 cm poza ciało fizyczne. W tym ciele pożądań znajduje się wiele centrów percepcji, lecz u większości ludzi są one utajone. To właśnie przebudzenie tych centrów percepcji odpowiada przywróceniu wzroku ślepemu z naszego poprzedniego przykładu. Materia w ludzkim ciele pożądań jest w bezustannym ruchu o niepojętej szybkości. Nie istnieje tam ustalone miejsce dla żadnej cząsteczki, tak jak jest to obecne w ciele fizycznym. Materia, która w tej chwili znajduje się wokół głowy, za chwilę może znaleźć się u stóp, a za chwilę z powrotem przy głowie. Ciało pożądań nie ma organów, tak jak ciała fizyczne i życiowe. Istnieją jednak centra percepcji, które, gdy są aktywne, jawią się jako wiry, zawsze pozostające w tej samej relatywnej pozycji względem ciała fizycznego. Większość z nich znajduje się przy głowie. U większości ludzi wiry te są bardzo małe i nie służą jako centra percepcji. Mogą one być obudzone u wszystkich, lecz różne metody przynoszą różne rezultaty. 

U mimowolnego jasnowidza, który rozwinął swoje umiejętności wzdłuż nieodpowiednich linii ujemnych, wiry te obracają się od prawej do lewej, czyli w kierunku przeciwnym do ruchu wskazówek zegara. 

W ciele pożądań odpowiednio wyszkolonego jasnowidza, wiry obracają się w tym samym kierunku co wskazówki zegara, jarząc się zjawiskowo, zdecydowanie przewyższając olśniewającą jasność zwykłego ciała pożądań. Centra percepcji dostarczają mu środki do postrzegania rzeczy ze Świata Pożądań, dzięki czemu widzi i bada te rzeczy według swojej woli. Osoba, której centra obracają się w kierunku przeciwnym do wskazówek zegara, jest jak lustro, które odbija wszystko to, co przed nim stanie. Taka osoba nie jest w stanie zasięgać informacji. Powód tego należy do późniejszego rozdziału, jednakże jest to jedna z fundamentalnych różnic między medium, a odpowiednio wyszkolonym jasnowidzem. Dla większości niemożliwym jest odróżnienie ich od siebie, jednak jest jedna niepodważalna zasada, którą każdy może się kierować: Żaden prawdziwie rozwinięty jasnowidz nigdy nie będzie pobierał za swoją umiejętność pieniędzy lub ich równowartości. Nie będzie on także wykorzystywał jej, by zaspokoić ciekawość, lecz tylko po to, by pomagać ludzkości. 

Nikt, kto jest w stanie nauczyć odpowiedniej metody rozwoju tej umiejętności, nigdy nie policzy sobie nawet za pojedynczą lekcję. Ci, którzy żądają zapłaty za użycie swoich umiejętności lub ich nauczanie, nie posiadają niczego, za co warto płacić. Powyższa zasada jest bezpiecznym i pewnym drogowskazem, którym każdy może się kierować z absolutną pewnością. 

W odległej przyszłości ciało pożądań człowieka stanie się tak definitywnie zorganizowane jak jego ciała życiowe i fizyczne. Kiedy etap ten zostanie osiągnięty, będziemy mieli wystarczająco mocy, by funkcjonować w ciele pożądań, tak jak teraz robimy to w ciele fizycznym, które jest najstarszym i najlepiej zorganizowanym ciałem człowieka. Ciało pożądań jest najmłodsze. 

Ciało pożądań zakorzenione jest w wątrobie, podobnie jak ciało życiowe w śledzionie. 

U wszystkich ciepłokrwistych stworzeń, które są najbardziej rozwinięte i mają uczucia, pasje i emocje, które sięgają do świata zewnętrznego z pragnieniami i które, można powiedzieć, że żyją prawdziwie, w pełnym znaczeniu tego słowa, a nie zaledwie wegetują – u wszystkich takich zwierząt prądy ciała pożądań wypływają na zewnątrz z wątroby. Materiał emocjonalny stale wytryskuje nurtami lub prądami, które podróżują krzywymi liniami do każdego punktu peryferii jaja i wracają do wątroby wieloma wirami, tak jak wrząca woda stale wytryskuje ze źródła ciepła, a następnie wraca do niego po zakończeniu swojego cyklu. 

Rośliny pozbawione są tej energetyzującej zasady, stąd nie są w stanie wykazywać życia i ruchu tak, jak wyżej rozwinięte organizmy. 

Tam, gdzie jest życie i ruch, lecz nie ma czerwonej krwi, nie ma oddzielnego ciała pożądań. Takie stworzenie jest po prostu na etapie przejściowym z rośliny do zwierzęcia, toteż porusza się całkowicie za pomocą siły ducha zbiorowego. 

U zimnokrwistych zwierząt, które mają wątrobę i czerwoną krew, jest obecne oddzielne ciało pożądań, a duch zbiorowy kieruje prądy do wewnątrz, ponieważ w ich przypadku oddzielny duch (np. ryby lub gada) znajduje się całkowicie poza pojazdem fizycznym. 

Kiedy dany organizm ewoluuje do takiego stopnia, że oddzielny duch może być wciągnięty do jego pojazdów, wtedy indywidualny duch zaczyna kierować prądy na zewnątrz i widzimy początek pasjonującej egzystencji i ciepłej krwi. To właśnie ciepła, czerwona krew w wątrobie organizmu, który ewoluował na tyle, by mieć wewnętrznego ducha, energetyzuje wychodzące prądy materiału emocjonalnego, które powodują, że zwierzę lub człowiek okazują swoje pragnienia bądź pasje. W przypadku zwierzęcia, duch nie jest jeszcze całkowicie wewnętrzny. Nie stanie się taki, dopóki punkty w ciele życiowym i fizycznym nie zyskają pełnej zgodności, jak jest to wyjaśnione w Rozdziale XII. Z tego powodu zwierzę nie żyje „w pełni” jak człowiek, ponieważ nie jest ono w stanie wykazywać subtelniejszych pragnień i emocji, gdyż nie jest w pełni świadome. Dzisiejsze ssaki znajdują się na wyższej płaszczyźnie niż człowiek, gdy był on na zwierzęcym etapie swojej ewolucji. Dzieje się tak dlatego, iż mają one ciepłą, czerwoną krew, której człowiek nie miał na tamtym etapie. Przyczyną tej różnicy statusu jest spiralna ścieżka ewolucji, która jest także przyczyną faktu, że człowiek jest wyższym typem ludzkości niż obecni Aniołowie na swoim ludzkim etapie. Obecne ssaki, które osiągnęły na swoim zwierzęcym etapie posiadanie ciepłej, czerwonej krwi i są w stanie doświadczać do pewnego stopnia pragnień i emocji, będą w Okresie Jowisza czystszym i lepszym typem ludzkości niż my teraz. Natomiast wśród naszej obecnej ludzkości znajdą się tacy, nawet w Okresie Jowisza, którzy będą jawnie i otwarcie niegodziwi. Ponadto nie będą wtedy w stanie chować swoich pasji, tak jak można to robić teraz, lecz będą bezwstydni względem swoich złych uczynków. 

W świetle prezentacji związku między wątrobą a życiem organizmu, warto odnotować, że w kilku europejskich językach (angielskim, niemieckim, a także językach skandynawskich) to samo słowo używane jest w odniesieniu do tego organu (wątroby), jak i do „tego, który żyje”. 

Kiedy skierujemy naszą uwagę na cztery królestwa i ich związek ze Światem Myśli, to odkryjemy, że minerały, rośliny i zwierzęta nie mają pojazdu łączącego je z tym Światem. Jednak wiemy, że niektóre zwierzęta myślą. Są to jednak najbardziej udomowione zwierzęta, które przez pokolenia były blisko związane z człowiekiem, więc mają rozwinięte umiejętności nieposiadane przez inne zwierzęta, które nie miały tego przywileju. Opiera się to na tej samej zasadzie, dzięki której silnie naładowany przewód powoduje „indukcję” małego strumienia prądu w zbliżonym do niego przewodzie. Ma to też miejsce, kiedy bardzo moralny człowiek wywoła podobną tendencję u człowieka słabszej natury, a ten moralnie słaby zostanie obalony, jeżeli znajdzie się pod wpływem złych charakterów. Wszystko, co robimy, mówimy lub czym jesteśmy, zostaje odzwierciedlone w naszym otoczeniu. Dlatego właśnie te najbardziej udomowione zwierzęta myślą. Są one najbardziej rozwinięte ze swojego gatunku, będąc bardzo bliskie indywidualizacji. Wibracje myśli człowieka spowodowały u nich „indukcję”, przez co wykonują one podobne czynności, lecz niższego rodzaju. Poza tymi wyjątkami królestwo zwierząt nie posiadło zdolności myślenia. Zwierzęta nie są zindywidualizowane. Jest to wielka i zasadnicza różnica między człowiekiem, a innymi królestwami. Człowiek jest zindywidualizowany. Zwierzęta, rośliny i minerały są podzielone na gatunki. Nie są one zindywidualizowane w ten sam sposób jak człowiek. 

Prawdą jest, że dzielimy rodzaj ludzki na rasy, plemiona i nacje. Odnotowujemy różnicę między człowiekiem rasy kaukaskiej, murzynem, Indianinem itp., lecz nie o to chodzi. Jeżeli chcemy zbadać cechy lwa, słonia lub jakiegokolwiek gatunku niższych zwierząt, musimy jedynie wziąć pod obserwację pojedynczego przedstawiciela danego gatunku. Kiedy poznajemy cechy jednego zwierzęcia, poznajemy cechy całego gatunku, do jakiego ono należy. Wszyscy członkowie tego samego gatunku zwierząt są do siebie podobni. O to właśnie chodzi. Lew, jego ojciec czy syn – wszyscy wyglądają podobnie. Nie ma różnicy w ich zachowaniu w podobnych sytuacjach. Wszyscy mają te same upodobania i niechęci. Każdy jeden jest taki sam jak kolejny. 

Nie dzieje się tak w przypadku istot ludzkich. Jeżeli chcemy poznać cechy murzynów, to nie wystarczy zbadać pojedynczą jednostkę. Koniecznym byłoby zbadanie każdego przedstawiciela tej rasy indywidualnie, a nawet wtedy nie zdobylibyśmy wiedzy o murzynach jako „o całości”. Dzieje się tak właśnie dlatego, że to, co jest cechą jednostki, nie charakteryzuje całej rasy. 

Jeżeli pragniemy poznać charakter Abrahama Lincolna, to na nic zda się nam badanie jego ojca, dziadka czy syna, ponieważ całkowicie by się oni od siebie różnili. Każdy miałby swoje własne osobliwości, całkiem różne od tych Abrahama Lincolna. 

Z drugiej strony minerały, rośliny i zwierzęta mogą zostać opisane, gdy tylko poświęcimy naszą uwagę opisowi pojedynczego przedstawiciela danego gatunku. Istnieje natomiast tak wiele gatunków wśród istot ludzkich, ile jest jednostek. Każda jednostka jest „gatunkiem” stanowiącym prawo dla samej siebie, całkowicie oddzielną od pozostałych jednostek. Każda jednostka tak różni się od innych, jak jeden gatunek od drugiego w niższych królestwach. Możemy napisać biografię człowieka, lecz zwierzę nie może mieć biografii. Dzieje się tak, ponieważ w każdym człowieku znajduje się indywidualny wewnętrzny duch, który dyktuje myśli i czyny każdego pojedynczego człowieka. Natomiast istnieje jeden „duch zbiorowy” wspólny wszystkim zwierzętom bądź roślinom tego samego gatunku. Ten duch zbiorowy wpływa na nich z zewnątrz. Zarówno tygrysy, które przemierzają dziką indiańską dżunglę, jak i tygrysy zamknięte w klatce menażerii, stanowią ekspresję tego samego ducha zbiorowego. Wpływa on na nich w ten sam sposób ze Świata Pożądań, gdyż dystans praktycznie nie istnieje w światach wewnętrznych. 

Duchy zbiorowe trzech niższych królestw są różnie ulokowane w światach wyższych, co zobaczymy, kiedy będziemy badać świadomość różnych królestw. Jednakże, aby odpowiednio zrozumieć pozycje tych duchów zbiorowych, należy pamiętać i jasno rozumieć to, co było napisane o wszystkich formach – że są one w świecie widzialnym dzięki skrystalizowaniu modeli i idei ze światów wewnętrznych. Zostało to zilustrowane na przykładzie domu architekta i maszyny wynalazcy. Podobnie jak soki delikatnego ciała ślimaka skrystalizowały się w twardą skorupę, którą nosi na plecach, tak duchy wyższych światów w podobny sposób skrystalizowały z siebie fizyczne, materialne ciała różnych królestw. 

A więc tak zwane „wyższe” ciała, mimo że są tak subtelne i mętne, że aż niewidzialne, nie są w żadnym wypadku „emanacjami” ciała fizycznego. Pojazdy fizyczne wszystkich królestw odpowiadają skorupie ślimaka, która skrystalizowała się z jego soków. Ślimak reprezentuje ducha, a soki jego ciała podczas zmierzania ku krystalizacji reprezentują umysł, ciało pożądań i ciało życiowe. Te różne pojazdy są emanowane przez ducha z niego samego, aby mógł zyskać poprzez nie doświadczenie. To duch porusza ciałem fizycznym, gdzie chce tak, jak ślimak porusza swoim domem. Ciało fizyczne nie kontroluje ruchów ducha. Im bliżej duch jest w stanie wejść w kontakt ze swoim pojazdem, tym lepiej może go kontrolować i wyrażać się poprzez ten pojazd i vice versa. Jest to klucz do różnych stanów świadomości w różnych królestwach. Analiza diagramów 3 i 4 powinna rzucić światło na pojazdy każdego królestwa, sposoby w jakie są one związane z różnymi światami i świadomość wynikającą z tego stanu. 

Z diagramu 3 dowiadujemy się, że oddzielne Ego ma swoje konkretne miejsce wewnątrz Uniwersalnego Ducha w Regionie Abstrakcyjnych Myśli. Pokazuje to, że tylko człowiek posiada kompletny łańcuch pojazdów, łączących go ze wszystkimi obszarami trzech Światów. Zwierzęciu brak jednego ogniwa łańcucha – umysłu. Roślinie brak dwóch ogniw – umysłu i ciała pożądań. Minerałowi brakuje trzech ogniw łańcucha pojazdów koniecznych do funkcjonowania w samoświadomy sposób w Świecie Fizycznym – umysłu, ciała pożądań i ciała życiowego. 

Powodem tych różnych deficytów jest to, że Królestwo Minerałów stanowi ekspresję najnowszego strumienia ewoluującego życia. Królestwo Roślin jest zamieszkiwane przez falę życia, która znajduje się dłużej na ścieżce ewolucji, a fala życiowa Królestwa Zwierząt ma jeszcze dłuższą przeszłość. Natomiast człowiek, czyli życie wyrażające się obecnie w ludzkiej formie, ma za sobą najdłuższą podróż ze wszystkich czterech królestw, a zatem im przewodzi. Z czasem trzy fale życiowe, które na razie zamieszkują trzy niższe królestwa, staną się ludźmi, a my przejdziemy do wyższych etapów rozwoju. 

Aby zrozumieć stopień świadomości, który wynika z posiadania pojazdów wykorzystywanych przez życie rozwijające się w tych czterech królestwach, spójrzmy na diagram 4. Pokazuje on, że człowiek – Ego, Myśliciel – zszedł do Regionu Chemicznego Świata Fizycznego. Tutaj uszeregował on wszystkie swoje pojazdy, dzięki czemu uzyskał stan przebudzonej świadomości. Uczy się on kontrolować swoje pojazdy. Ani organy ciała pożądań, ani umysłu, jeszcze nie wyewoluowały. To drugie nie jest nawet jeszcze ciałem. Obecnie jest to po prostu łącznik, powłoka, którą Ego używa jako punkt skupienia. Jest to ostatni z pojazdów, jaki został zbudowany. Duch działa stopniowo od subtelniejszej do bardziej gruboziarnistej substancji. Pojazdy są również najpierw budowane z subtelnej substancji, stopniowo przechodząc do bardziej gruboziarnistej. Ciało fizyczne zostało zbudowane jako pierwsze, a obecnie weszło na swój czwarty etap gęstości. Ciało życiowe jest na swoim trzecim etapie, a ciało pożądań na drugim, przez co nadal przypomina obłok. Powłoka umysłu jest jeszcze bardziej przejrzysta. Jako że pojazdy te nie wykształciły jeszcze organów, oczywistym jest, że same w sobie byłyby bezużyteczne jako pojazdy dla świadomości. Jednakże Ego wchodzi w ciało fizyczne i łączy pojazdy, którym brakuje organów, z fizycznymi centrami percepcji, dzięki czemu uzyskuje ono przebudzony stan świadomości w Świecie Fizycznym. 

Uczeń powinien zwrócić szczególną uwagę na to, że to dzięki ich związkowi ze wspaniale zorganizowanym mechanizmem ciała fizycznego te wyższe pojazdy stają się obecnie wartościowe. W związku z tym będzie on unikał błędu często popełnianego przez ludzi, którzy, gdy dowiadują się o istnieniu ciał wyższych, zaczynają gardzić pojazdem fizycznym. Mówią o nim, że jest „niski” lub „wstrętny”, zwracając oczy ku niebu i pragnąc, żeby wkrótce być w stanie opuścić tę ziemską bryłę gliny i latać w swoich „wyższych pojazdach”. 

Ludzie ci na ogół nie zdają sobie sprawy z różnicy między „wyższym”, a „doskonałym”. Z całą pewnością ciało fizyczne jest najniższym pojazdem, co oznacza, że jest najbardziej ograniczone i łączy człowieka ze światem zmysłów i jego wszystkimi ograniczeniami. Jak już wspomniano, ma ono za sobą niezmiernie długi okres ewolucji. Znajduje się na swoim czwartym etapie rozwoju i osiągnęło teraz wielki i cudowny stopień wydajności. Z czasem osiągnie perfekcję, lecz nawet teraz jest najlepiej zorganizowanym z ludzkich pojazdów. Ciało życiowe jest na swoim trzecim etapie ewolucji i jest mniej zorganizowane niż ciało fizyczne. Ciało pożądań i umysł są na ten moment zaledwie chmurami – mają prawie całkowity brak organizacji. U najniższych istot ludzkich pojazdy te nie są nawet definitywnie jajowate, mając mniej lub bardziej nieokreśloną formę. 

Ciało fizyczne jest wspaniale skonstruowanym instrumentem i powinno być za takie uważane przez każdego, kto pragnie posiadać jakąkolwiek wiedzę o strukturze człowieka. Weźmy pod lupę np. kość udową. Ta kość dźwiga całą masę ciała. Z zewnątrz zbudowana jest z cienkiej warstwy kości zbitej, wzmocniona od wewnątrz belkami nośnymi i poprzecznymi kości gąbczastej, w tak cudowny sposób, że żaden inżynier mostów lub budynków, nie byłby nigdy w stanie dokonać takiego osiągnięcia budując podporę o takiej samej sile przy tak niskiej wadze. Kości czaszki zbudowane są w podobny sposób. Zawsze używana jest jak najmniejsza ilość materiału przy uzyskaniu największej możliwej siły. Weźcie pod uwagę mądrość manifestującą się poprzez konstrukcję serca i wtedy zadajcie sobie pytanie czy ten znakomity mechanizm zasługuje na pogardę. Mądry człowiek jest wdzięczny za swoje ciało fizyczne i dba o nie jak tylko jest to możliwe, ponieważ wie, że jest ono najbardziej wartościowe z jego obecnych narzędzi. 

Duch zwierzęcy w swoim zejściu dotarł zaledwie do Świata Pożądań. Nie ewoluował jeszcze do punktu, w którym może „wejść” w ciało fizyczne. Toteż zwierzę nie posiada indywidualnego ducha wewnętrznego, lecz ducha zbiorowego, który kieruje nim z zewnątrz. Zwierzę posiada ciało fizyczne, ciało życiowe i ciało pożądań, lecz duch zbiorowy, który nim steruje, robi to z zewnątrz. Ciało życiowe i ciało pożądań zwierzęcia nie znajdują się całkowicie w jego ciele fizycznym, szczególnie jeżeli mówimy o głowie. Na przykład głowa eteryczna konia wychodzi daleko poza i ponad jego fizyczną głowę. Kiedy, choć dzieje się to wyjątkowo rzadko, głowa eteryczna konia wchodzi w jego głowę fizyczną, taki koń może nauczyć się czytać, liczyć i wykonywać podstawowe obliczenia arytmetyczne. Dodatkowo konie, psy, koty i inne udomowione zwierzęta wyczuwają Świat Pożądań, mimo że nie zawsze odróżniają go od Świata Fizycznego. Koń płoszy się na widok postaci niewidocznej dla kierowcy, a kot może ocierać się o niewidzialne nogi. Jednakże kot widzi ducha bez zdawania sobie sprawy, że nie posiada on fizycznych nóg, o które może się otrzeć. Pies, mądrzejszy od konia i kota, często wyczuwa, że jest coś, czego nie rozumie w wizerunku martwego pana, którego rąk nie może polizać. Może on wtedy wyć żałobnie i uciekać do kąta z podwiniętym ogonem. Możliwe, że poniższa ilustracja posłuży przedstawieniu różnicy między człowiekiem z jego duchem wewnętrznym, a zwierzęciem z jego duchem zbiorowym. 

Wyobraźmy sobie pokój przedzielony kurtyną. Jedna część pokoju reprezentuje Świat Pożądań, a druga Fizyczny. W pokoju znajduje się dwóch mężczyzn, każdy w innej części. Nie widzą się ani nie mogą przejść do drugiej części pokoju. Jednakże w kurtynie znajduje się dziesięć dziur. Mężczyzna znajdujący się po stronie reprezentującej Świat Pożądań może włożyć swoje dziesięć palców w dziury, przenosząc je do drugiej części pokoju reprezentującej Świat Fizyczny. Mężczyzna ten stanowi teraz świetną ilustrację ducha zbiorowego, znajdującego się w Świecie Pożądań. Palce reprezentują zwierzęta należące do jednego gatunku. Duch zbiorowy jest w stanie nimi poruszać według własnej woli, lecz nie może poruszać nimi swobodnie ani tak inteligentnie jak używający swojego ciała człowiek, który znajduje się po stronie odpowiadającej Światu Fizycznemu. Ten drugi widzi palce, które przedzierają się przez kurtynę i widzi, jak się poruszają, lecz nie widzi połączenia między nimi. Dla niego wygląda to tak, jakby wszystkie były oddzielne i niezależne od siebie. Nie widzi, że są to palce człowieka zza kutyny i że porusza on nimi poprzez swoją inteligencję. Jeżeli zrani on jeden z palców, to nie ucierpi tylko ten jeden palec, lecz ogółem cały człowiek po drugiej stronie. Jeżeli zwierzę zostaje zranione, to cierpi, lecz nie do takiego stopnia jak duch zbiorowy. Palec nie posiada indywidualnej świadomości. Porusza się zgodnie z wolą mężczyzny. Tak samo zwierzęta poruszają się zgodnie z wolą ich ducha zbiorowego. Słyszymy o „zwierzęcym instynkcie” lub „ślepym instynkcie”. Nie ma nic „ślepego” w sposobie w jaki duch zbiorowy prowadzi swoich członków – jest to Mądrość pisana dużą literą. Wyszkolony jasnowidz, kiedy funkcjonuje w Świecie Pożądań, może komunikować się z tymi duchami zwierzęcych gatunków i uważa je za znacznie bardziej inteligentne niż duży odsetek istot ludzkich. Widzi cudowną wnikliwość jaką wykazują się one w prowadzeniu zwierząt, które są jego ciała fizycznymi. 

To właśnie duch zbiorowy zbiera stada ptaków i nakazuje im migrować na południe ani za wcześnie, ani za późno, aby uciec przed mroźnym podmuchem zimy. To właśnie on kieruje ich wiosennym powrotem, powodując, iż lecą na odpowiedniej wysokości, która jest inna dla różnych gatunków. 

Duch zbiorowy bobra uczy go budować swoją tamę na rzece pod odpowiednio precyzyjnym kątem. Bierze on pod uwagę szybkość prądu rzeki i wszystkie okoliczności, dokładnie tak jak umiejętny inżynier, pokazując, że jest tak obeznany w tej sztuce, jak wyedukowany technicznie człowiek. To właśnie mądrość ducha zbiorowego kieruje budową heksagonalnej komórki pszczoły z taką geometryczną subtelnością. To właśnie ta mądrość uczy ślimaka formować swój dom w dokładną, piękną spiralę i uczy oceanicznego mięczaka sztuki dekorowania mieniącej się barwami skorupy. Mądrość, mądrość wszędzie! Tak wspaniała, tak majestatyczna, że osoba patrząca uważnym okiem jest pełna oczarowania i szacunku. 

W tym momencie nasuwa się myśl, że skoro zwierzęcy duch zbiorowy jest taki mądry, biorąc pod uwagę krótki okres ewolucji zwierzęcia w porównaniu z tym człowieka, to dlaczego ten drugi nie okazuje mądrości w znacznie większym stopniu? I dlaczego człowiek musi uczyć się budować tamy i geometryzować, a duch zbiorowy robi to wszystko bez nauki? 

Odpowiedzią na to pytanie jest to, że Duch Uniwersalny schodzi w materię o stale zwiększającej się gęstości. W Światach wyższych, gdzie ma mniej pojazdów i są one subtelniejsze, jest on w bliższym kontakcie z kosmiczną mądrością, która świeci w sposób niemożliwy do pojęcia w gęstym Świecie Fizycznym. Lecz kiedy duch stopniowo schodzi, światło mądrości staje się tymczasowo coraz to bardziej przyćmione, aż do momentu, w którym znajdzie się ono w najgęstszym ze światów w prawie całkowitym zawieszeniu. 

Następująca ilustracja powinna to rozjaśnić. Dłoń jest najbardziej wartościowym sługą człowieka. Jej zręczność pozwala jej, by odpowiadać na najmniejszy ludzki nakaz. W pewnych profesjach, jak np. kasjer banku, delikatny dotyk dłoni staje się tak czuły, że jest w stanie odróżnić fałszywą monetę od prawdziwej w sposób tak cudowny, że ktoś mógłby prawie pomyśleć, że dłoń ta została obdarzona indywidualną inteligencją. 

Jej największa wydajność jest prawdopodobnie osiągana przy tworzeniu muzyki. Jest ona w stanie stworzyć najpiękniejsze melodie poruszające duszę. Delikatny, głaszczący ruch ręki wydobywa najdelikatniejsze odmiany mowy duszy z instrumentu, opowiadając o utrapieniach, radościach, nadziejach, strachu i pragnieniach duszy w sposób, w jaki jedynie muzyka może to zrobić. Jest to język świata nieba, prawdziwego domu ducha. Dociera on do boskiej iskry uwięzionej w ciele jako wiadomość z jej ojczyzny. Muzyka trafia do wszystkich, bez względu na rasę, poglądy lub inne ziemskie rozróżnienia. Im wyższy i bardziej uduchowiony osobnik, tym jaśniej do niego przemawia i nawet „okrutna bestia” nie pozostaje przez nią nietknięta. 

Wyobraźmy sobie teraz mistrza muzyki zakładającego cienkie rękawiczki i próbującego zagrać na swoich skrzypcach. Od razu zauważymy, że jego delikatny dotyk stał się mniej subtelny, a dusza muzyki odeszła. Jeżeli założy on kolejną i grubszą parę rękawiczek na pierwszą parę, jego ręka stanie się skrępowana do takiego stopnia, że może on zacząć okazyjnie fałszować, zamiast uzyskiwać poprzednią harmonię. Gdyby na te krępujące go dwie pary założył kolejną parę nawet cięższych jednopalczastych rękawiczek, to tymczasowo nie byłby w stanie w ogóle grać. Ktoś, kto nie słyszał wcześniej, jak osoba ta gra bez rękawiczek, naturalnie pomyślałby, że nigdy nie potrafiła ona grać, szczególnie gdyby zignorował ograniczające ją rękawiczki. 

Tak właśnie jest z Duchem. Każdy krok w dół, każde zejście do bardziej gruboziarnistej materii jest dla niego tym, czym zakładanie rękawiczek dla muzyka. Każdy krok w dół ogranicza jego siłę ekspresji, dopóki nie przyzwyczai się on do ograniczeń i nie złapie ostrości. W ten sam sposób oko musi złapać ostrość po wejściu do domu w jasny, letni dzień. Źrenica oka zwęża się do maksimum w świetle słońca i po wejściu do domu wszystko wydaje się ciemne. Lecz, gdy źrenica się rozszerza i przyzwyczaja do światła, człowiek staje się zdolny do widzenia tak samo dobrze w ciemniejszym świetle domu, jak w świetle słonecznym. 

Tutejszym celem ludzkiej ewolucji jest umożliwienie mu znalezienia ostrości w Świecie Fizycznym, gdzie światło mądrości wydaje się obecnie przysłonione. Lecz kiedy z czasem „odnajdziemy światłość”, mądrość człowieka będzie przyświecała jego czynom i znacznie przewyższy mądrość wyrażaną przez ducha zbiorowego zwierząt. 

Poza tym należy rozróżnić ducha zbiorowego od duchów dziewiczych należących do fali życiowej wyrażającej się obecnie jako zwierzęta. Duch zbiorowy należy do innej ewolucji i jest strażnikiem duchów zwierzęcych. 

Ciało fizyczne, w którym funkcjonujemy, składa się z wielu komórek. Każda ma oddzielną świadomość komórkową, lecz bardzo niskiego poziomu. Podczas gdy komórki tworzą część naszego ciała, są one kontrolowane i zdominowane przez naszą świadomość. Zwierzęcy duch zbiorowy funkcjonuje w ciele duchowym, które jest jego najniższym pojazdem. Pojazd ten składa się z wielu różnych duchów dziewiczych, które na chwilę obecną mają zaszczepioną świadomość ducha zbiorowego. Duch ten kieruje pojazdami zbudowanymi przez duchy dziewicze zgodnie ze swoją wolą. Dba o nie i pomaga im rozwijać swoje pojazdy. Gdy jego podopieczni ewoluują, duch zbiorowy także ewoluuje, przechodząc serię metamorfoz. Dzieje się to w sposób podobny do tego, w który my rośniemy i nabywamy doświadczenie poprzez przyjmowanie do naszych ciał komórek spożywanego jedzenia, podnosząc przez to także ich świadomość dzięki obdarzaniu ich na jakiś czas naszą świadomością. 

Tak więc, podczas gdy oddzielne, samoświadome Ego znajduje się w każdym ludzkim ciele i rządzi działaniami swoich poszczególnych pojazdów, duch oddzielnego zwierzęcia nie jest jeszcze indywidualny i samoświadomy. Tworzy on część pojazdu samoświadomego bytu należącego do innej ewolucji – ducha zbiorowego. 

Ten duch zbiorowy kieruje czynnościami zwierząt w harmonii z Prawem Kosmicznym, dopóki duchy dziewicze znajdujące się pod jego nadzorem nie uzyskają samoświadomości i nie staną się ludźmi. Wtedy zaczną stopniowo manifestować swoją wolę, zdobywając coraz więcej niezależności od ducha zbiorowego i stając się odpowiedzialne za swoje czyny. Jednakże duch zbiorowy będzie na nie dalej wpływał (mimo że w coraz mniejszym stopniu) jako duch rasowy, plemienny, społeczny lub rodzinny, dopóki każda jednostka nie stanie się zdolna do działania w pełnej harmonii z Prawem Kosmicznym. Kiedy to się stanie, Ego będzie całkowicie wolne i niezależne od ducha zbiorowego, który wkroczy wtedy na wyższą fazę ewolucji. 

Miejsce zajmowane przez ducha zbiorowego w Świecie Pożądań nadaje zwierzęciu inną świadomość niż ta człowieka, który ma jasną, konkretną, przebudzoną świadomość. Człowiek widzi rzeczy zewnętrzne w ostrych, wyraźnych konturach. Dzięki spiralnej ścieżce ewolucji, wyższe udomowione zwierzęta, szczególnie pies, koń, kot i słoń, widzą obiekty w nieco podobny sposób, mimo że prawdopodobnie nie tak jasno zdefiniowane. Wszystkie inne zwierzęta mają wewnętrzną „świadomość obrazową” podobną do stanu śnienia u człowieka. Kiedy takie zwierzę napotyka obiekt, natychmiast postrzega obraz wewnątrz i towarzyszące mu silne wrażenie, że obiekt ten jest nieprzychylny bądź korzystny dla jego dobrobytu. Jeżeli uczuciem jest strach, to wiąże się z nim sugestia od ducha zbiorowego jak uciec przed zagrożeniem. Ten ujemny stan świadomości ułatwia duchowi zbiorowemu, prowadzenie ciał fizycznych pod swoim nadzorem poprzez sugestię, jako że zwierzęta nie mają własnej woli. 

Człowiekiem nie zarządza się tak łatwo z zewnątrz, niezależnie czy za jego zgodą, czy bez. Z czasem, gdy ewolucja postępuje, a człowiek coraz bardziej się rozwija, staje się on niepodatny na zewnętrzne sugestie i jest wolny, by czynić tak, jak chce, niezależnie od sugestii innych. Jest to główna różnica pomiędzy człowiekiem a innymi królestwami. Działają one zgodnie z prawem i dyktatami ducha zbiorowego (którego nazywamy instynktem), podczas gdy człowiek coraz bardziej stanowi prawo dla samego siebie. Nie pytamy minerału czy chce się krystalizować ani kwiatu czy zakwitnie, ani lwa czy przestanie polować. Wszystkie one, w największych i najmniejszych kwestiach, znajdują się pod całkowitą dominacją ducha zbiorowego. Nie posiadają wolnej woli i inicjatywy, które w pewnym stopniu są posiadane przez istotę ludzką. Wszystkie zwierzęta tego samego gatunku wyglądają prawie tak samo, ponieważ emanują z tego samego ducha zbiorowego. Natomiast wśród miliardów istot ludzkich, które zaludniają ziemię, żadna dwójka nie wygląda tak samo, nawet bliźniaki w okresie dojrzewania, ponieważ znamię, jakie odbija na każdym wewnętrzne indywidualne Ego, tworzy różnicę w wyglądzie, jak i w charakterze. 

To, że wszystkie byki żywią się trawą, a wszystkie lwy jedzą mięso, podczas gdy „co dla jednego człowieka słodyczą, dla drugiego goryczą”, jest kolejnym przykładem kontrastu między łączącym wszystko duchem zbiorowym, a Ego, które sprawia, że każda istota ludzka wymaga innej proporcji jedzenia. Doktorzy z konsternacją odnotowują tę samą osobliwość przy podawaniu leków. Wpływają one w różny sposób na różne osoby, podczas gdy to samo lekarstwo daje te same rezultaty u dwóch zwierząt tego samego gatunku. Dzieje się tak dzięki temu, że wszystkie zwierzęta podążają za dyktatami ducha zbiorowego i Prawa Kosmicznego – zawsze zachowują się podobnie w podobnych okolicznościach. Człowiek, z pewnymi ograniczeniami, sam jest w stanie w pewnym stopniu podążać za swoimi pragnieniami. To, że popełnia liczne poważne błędy, jest niepodważalne i wielu mogłoby się wydawać lepsze, gdybyśmy byli zmuszeni do słusznego postępowania. Jednakże, gdyby tak było, to nigdy nie nauczylibyśmy się czynić słusznie. Lekcje rozróżniania między dobrem, a złem nie zostałyby wyciągnięte, jeżeli człowiek nie byłby wolny, by wybierać swój własny kierunek i nauczyć się wystrzegać zła jako prawdziwego „łona bólu”. Gdyby czynił on dobrze tylko dlatego, że nie miałby wyboru i nie miałby możliwości czynić inaczej, to byłby jedynie maszyną, a nie ewoluującym Bogiem. Tak jak budowniczy uczy się na swoich błędach, poprawiając przeszłe błędy w przyszłych konstrukcjach, tak i człowiek, poprzez swoje omyłki i ból jakie mu one przysporzyły, zdobywa wyższą (ponieważ jest samoświadomy) mądrość niż zwierzę, które zachowuje się mądrze, ponieważ jest kierowane poprzez ducha zbiorowego. Z czasem zwierzę stanie się człowiekiem, otrzyma wolność wyboru i będzie popełniać błędy i uczyć się na nich tak jak my teraz. 

Diagram 4 pokazuje, że duch zbiorowy królestwa roślin ma swój najniższy pojazd w Regionie Konkretnych Myśli. Jest o dwa kroki oddalony od swojego ciała fizycznego, w związku z czym rośliny mają świadomość odpowiadającą śnieniu bez snów. Duch zbiorowy minerału ma swój najniższy pojazd w Regionie Myśli Abstrakcyjnych, a zatem jest o trzy kroki oddalony od swojego pojazdu fizycznego. Przez to jest on w stanie głębokiej nieświadomości podobnej do stanu transu. 

Pokazaliśmy teraz, że człowiek jest indywidualnym duchem wewnętrznym, Ego, oddzielnym od wszystkich innych bytów, kierującym i pracującym w jednym zestawie pojazdów z wewnątrz. Rośliny i zwierzęta są natomiast kierowane z zewnątrz poprzez ducha zbiorowego, sprawującego pieczę nad wieloma zwierzętami i roślinami w naszym Świecie Fizycznym. Są one oddzielne jedynie w wyglądzie. 

Związki rośliny, zwierzęcia i człowieka z prądami życiowymi w ziemskiej atmosferze są symbolicznie reprezentowane przez krzyż. Królestwo Minerałów nie jest przez niego reprezentowane, ponieważ, tak jak widzieliśmy, nie posiada ono indywidualnego ciała życiowego, przez co nie może być pojazdem dla prądów należących do królestw wyższych. Platon, który był Adeptem, często podawał okultystyczne prawdy. Powiedział: „Dusza Świata jest ukrzyżowana”. 

Dolny człon krzyża reprezentuje roślinę z jej korzeniami w chemicznej mineralnej ziemi. Duchy zbiorowe roślin znajdują się w centrum Ziemi. Znajdują się (przypominając) w Regionie Konkretnych Myśli, który przenika Ziemię, tak jak wszystkie inne światy. Z tych duchów zbiorowych płyną nurty/prądy we wszystkich kierunkach aż do skraju Ziemi, wychodząc na zewnątrz przez całą długość rośliny lub drzewa. 

Człowiek jest reprezentowany przez górny człon. Jest on odwróconą rośliną. Roślina pobiera swoje pożywienie poprzez korzeń. Człowiek pobiera swoje pożywienie poprzez głowę. Roślina wyciąga swoje organy rozrodcze ku słońcu. Człowiek, odwrócona roślina, kieruje swoje ku środkowi ziemi. Roślina podtrzymywana jest przez prądy duchowe ducha zbiorowego w środku ziemi, które wchodzą do niej poprzez korzeń. Później będzie pokazane, że najwyższy wpływ duchowy przychodzi do człowieka ze słońca, które wysyła swoje promienie poprzez człowieka, odwróconą roślinę, od głowy w dół. Roślina wdycha trujący dwutlenek węgla wydychany przez człowieka, a wydycha życiodajny tlen używany przez niego. 

Zwierzę, które jest symbolizowane przez poziomy człon krzyża, znajduje się pomiędzy rośliną, a człowiekiem. Jego kręgosłup znajduje się w pozycji poziomej i przechodzą przez niego prądy zwierzęcego ducha zbiorowego, które otaczają Ziemię. Żadne zwierzę nie może ciągle stać prosto, ponieważ w takim przypadku prądy ducha zbiorowego nie mogą go prowadzić i, jeżeli nie jest ono wystarczająco zindywidualizowane, by znieść duchowe prądy, które wchodzą do pionowego ludzkiego kręgosłupa, umrze. Konieczne jest, by pojazd dla ekspresji indywidualnego Ego miał trzy rzeczy: pionowy chód, by mógł wejść w kontakt z prądami przed chwilą wspomnianymi; pionową krtań, ponieważ tylko taka krtań jest w stanie mówić (papugi i szpaki są przykładami tego efektu pionowej krtani); oraz, z powodu prądów słonecznych, musi mieć ciepłą krew. Ta ostatnia cecha jest najważniejsza dla Ego, co będzie logicznie wyjaśnione i zobrazowane później. Warunki te są tu wspomniane jako ostatnie słowa w temacie statusu czterech królestw w odniesieniu do siebie wzajemnie i do światów. 

### ROZDZIAŁ III: CZŁOWIEK I METODA EWOLUCJI 

#### Czynności życiowe, pamięć i wzrost Duszy 

Nasza dotychczasowa analiza siedmiu Światów lub stanów materii pokazała, że każdy z nich pełni konkretną funkcję w naturze. Bóg, Wielki Duch, w którym tak naprawdę „żyjemy, poruszamy się i istniejemy”, jest Siłą przenikającą i podtrzymującą cały Wszechświat swoim Życiem. Jednakże, podczas gdy Życie to wnika do i przepływa przez każdy atom sześciu niższych światów i wszystkiego, co w nich zawarte, w siódmym – najwyższym – Bóg Trójjedyny sam JEST. 

Drugą najwyższą (szóstą) krainą jest Świat Dziewiczych Duchów. Te iskry z boskiego „Płomienia” egzystują tutaj, dopóki nie wyruszą na swoją długą pielgrzymkę po pięciu gęstszych światach, w celu przekształcenia uśpionych potencjałów w siły dynamiczne. Tak jak nasiona rozwijają swoje ukryte możliwości poprzez bycie zakopanymi w glebie, tak i te dziewicze duchy z czasem, kiedy przejdą przez materię (szkołę doświadczeń), staną się boskimi „Płomieniami” zdolnymi do tworzenia swoich własnych wszechświatów. Te pięć niższych światów stanowi obszar ewolucji człowieka, z których trzy niższe/gęstsze stanowią miejsce obecnego etapu jego rozwoju. Będziemy teraz postrzegać ewolucję człowieka jako związaną z tymi pięcioma światami poprzez odpowiednie pojazdy, pamiętając o dwóch wielkich obszarach, na które dwa z tych światów są podzielone, a także o tym, że człowiek posiada pojazd odpowiedni dla każdego z tych obszarów. 

DIAGRAM 4A 

W stanie pełnej świadomości pojazdy te są ze sobą połączone. Przenikają się wzajemnie tak jak robią to krew, limfa i inne soki w organizmie. W ten sposób Ego jest w stanie działać w Świecie Fizycznym. 

My sami jako Ego funkcjonujemy bezpośrednio w delikatnej substancji Regionu Abstrakcyjnych Myśli, który znajduje się na obrzeżach naszej indywidualnej aury. Stąd obserwujemy wrażenia wywierane przez świat zewnętrzny na ciało życiowe poprzez zmysły, wraz z uczuciami i emocjami generowanymi przez nie w ciele pożądań i odzwierciedlanymi w umyśle. Na podstawie tych mentalnych obrazów formułujemy w substancji Regionu Abstrakcyjnych Myśli nasze wnioski dotyczące tematów, z którymi są one związane. Te konkluzje to pomysły. Dzięki sile woli wyświetlamy dany pomysł w umyśle, gdzie nabiera on konkretnego kształtu jako forma myślowa, poprzez obudowanie się materiałem myślowym z Regionu Konkretnych Myśli. 


Umysł jest jak soczewka rzutnika. Wyświetla on obraz w jednym z trzech kierunków, zgodnie z wolą myśliciela, która przenika formę myślową. 

(1) Obraz może zostać wyświetlony na ciele pożądań, w celu wzbudzenia uczucia, które doprowadzi do natychmiastowego działania. 

(a) Jeżeli dana myśl budzi Zainteresowanie, to jedna z bliźniaczych sił, Przyciąganie lub Odpychanie, zostaje uruchomiona. 

Jeżeli uruchamiane jest Przyciąganie, siła dośrodkowa, to chwyta ono daną myśl, wkręca ją w ciało pożądań, wzmacnia obraz dodatkowym życiem i ubiera go w materiał emocjonalny. Następnie myśl jest w stanie oddziałać na eteryczny mózg i wprawić w ruch siłę życiową, która przepłynie poprzez odpowiednie komórki mózgowe i nerwy do mięśni podległych woli, które podejmą wymagane działanie. W ten sposób siła zawarta w myśli zostaje zużyta, a obraz pozostaje w eterze ciała życiowego jako pamięć o działaniu i uczuciu, które go spowodowało. 

(b) Odpychanie jest siłą odśrodkową i jeżeli to ono zostaje uruchomione przez daną myśl, to następuje walka między siłą duchową (wolą człowieka) wewnątrz formy myślowej, a ciałem pożądań. Jest to walka między sumieniem, a pragnieniem – wyższą, a niższą naturą. Siła duchowa mimo oporu będzie dążyła do ubrania formy myślowej w materiał emocjonalny wymagany do sterowania mózgiem i mięśniami. Siła Odpychania będzie próbowała rozsypać przydzielony materiał i wyprzeć myśl. Jeżeli energia duchowa jest silna, myśl może przedrzeć się do ośrodków mózgowych i utrzymać swój przyczepiony materiał emocjonalny, sterując siłą życiową i w ten sposób zmusić do działania. Następnie zostawi ona w pamięci wyrazisty zapis o walce i zwycięstwie. Jeżeli energia duchowa wyczerpie się zanim działanie zostanie podjęte, myśl zostanie zdominowana przez siłę Odpychania i będzie przechowywana w pamięci, tak jak wszystkie inne formy myślowe po zużyciu swojej energii. 

(c) Jeżeli forma myślowa spotyka się z wysuszającym uczuciem Obojętności, to od energii duchowej w niej zawartej zależy to, czy będzie mogła wymusić działanie, czy jedynie zostawić słaby zapis w odzwierciedlającym eterze ciała życiowego, kiedy jej energia kinetyczna zostanie zużyta. 

(2) Jeżeli obrazy mentalne lub bodźce z zewnątrz nie wzywają do żadnego natychmiastowego działania, mogą być one przeniesione bezpośrednio na eter odzwierciedlający, wraz z myślami, które im towarzyszyły, by zostać wykorzystane w późniejszym czasie. Duch, działając poprzez umysł, ma natychmiastowy dostęp do składnicy świadomej pamięci i może w dowolnym czasie wskrzesić jakikolwiek z obrazów w niej znalezionych, obdarzyć go siłą duchową i wyświetlić go na ciele pożądań, by wymusić działanie. Za każdym razem, gdy dany obraz jest w ten sposób wykorzystywany, zyskuje on na wyrazistości, sile i wydajności. Dzięki temu za każdym razem będzie wymuszał podobne działanie z większą łatwością niż poprzednio, ponieważ żłobi drogi i tworzy w nas zjawisko „wzrostu” myśli poprzez powtarzanie. 

(3) Trzeci sposób wykorzystywania formy myślowej ma miejsce, gdy myśliciel wyświetla ją w kierunku innego umysłu, by działała jako sugestia, przekazała informacje itp., tak jak dzieje się to w telepatii. Może być ona także skierowana na ciało pożądań innej osoby, by wymusić działanie, co ma miejsce w przypadku hipnotyzera wpływającego na swoją ofiarę z odległości. W takiej sytuacji forma myślowa będzie działała w taki sam sposób, jak gdyby należała do samej ofiary. Jeżeli będzie ona zgodna z jej skłonnościami, będzie działała jak w podpunkcie 1a. Jeżeli przeciwna do jej natury, będzie działała tak, jak opisano w podpunktach 1b lub 1c. 

Kiedy praca zaprojektowana dla takiej wyświetlonej formy myślowej zostaje ukończona lub jej energia zostaje zużyta w próżnych staraniach, by osiągnąć dany cel, forma myślowa zostaje ponownie przyciągnięta do swojego twórcy, niosąc ze sobą trwały zapis swojej podróży. Jej sukces lub porażka zostawia zapis w ujemnych atomach eteru odzwierciedlającego w ciele życiowym twórcy. W tym miejscu forma myślowa tworzy tę część zapisu z życia i działań myśliciela, która czasami jest nazywana podświadomym umysłem. 

Zapis ten jest o wiele ważniejszy niż pamięć, do której mamy świadomy dostęp, ponieważ ta druga jest stworzona z niedoskonałych i zwodniczych percepcji zmysłowych i jest pamięcią dobrowolną lub świadomym umysłem. 

Pamięć mimowolna lub umysł podświadomy powstaje w inny sposób, całkowicie poza naszą kontrolą na chwilę obecną. Tak jak eter wprowadza w kliszę aparatu wierne odbicie otaczającego krajobrazu, wliczając najdrobniejszy szczegół, niezależnie od tego czy fotograf go dostrzegł, czy nie, tak i eter zawarty w powietrzu, które wdychamy, niesie ze sobą wierny i szczegółowy obraz całego naszego otoczenia – nie tylko rzeczy materialnych, lecz także warunków panujących w każdym momencie w naszej aurze. Najmniejsza myśl, uczucie lub emocja przenoszone są do płuc, skąd wprowadzane są do krwi. Krew jest jednym z najwyższych produktów ciała życiowego, ponieważ transportuje wartości odżywcze do każdej części ciała, a także jest bezpośrednim pojazdem dla Ego. Obrazy, które zawiera, odciskają się na ujemnych atomach ciała życiowego, by służyć jako arbitrzy przeznaczenia danego człowieka po śmierci. 

Pamięć (lub tak zwany umysł), zarówno świadoma jak i podświadoma, odnosi się całkowicie do doświadczeń tego życia. Składa się ona z zapisów wydarzeń w ciele życiowym. Można je zmienić, a nawet się ich pozbyć, tak jak wspomniano to w wyjaśnieniu dotyczącym wybaczania grzechów, które będzie podane kilka stron później. Zmiana lub pozbycie się tych elementów związane są z wyeliminowaniem tych zapisów z eteru ciała życiowego. 

Istnieje także pamięć nadświadoma. Jest to składnica wszystkich zdolności oraz wiedzy zdobytych w poprzednich życiach, lecz możliwe, że uśpionych w obecnym wcieleniu. Zapis ten jest trwale wyryty w duchu życiowym. Zwykle manifestuje się on, choć nie w pełnym zakresie, jako sumienie i charakter tchnięty w każdą formę myślową. Czasami pojawia się jako doradca. Czasami z nieodpartą siłą zmusza nas do działania, które może być sprzeczne z rozsądkiem i pragnieniem. 

U wielu kobiet, u których ciało życiowe jest dodatnie, a także u rozwiniętych osób obu płci, u których ciało życiowe zostało uwrażliwione poprzez czyste i święte życie, modlitwę i koncentrację, ta nadświadoma pamięć zawarta w duchu życiowym jest czasami ponad potrzebą odziania się w materiał myślowy i emocjonalny, by wymusić działanie. Nie zawsze musi ona narażać się na niebezpieczeństwo bycia poddaną i możliwie odrzuconą przez proces rozumowania. Czasami, w formie intuicji lub nauki z wewnątrz, tworzy zapis bezpośrednio na eterze odzwierciedlającym ciała życiowego. Im lepiej nauczymy się ją rozpoznawać i podążać za jej nakazami, tym częściej będzie przemawiać ku naszemu wiecznemu dobrobytowi. 

Poprzez swoje działania podczas dnia, ciało pożądań i umysł cały czas niszczą pojazd fizyczny. Każda myśl i każdy ruch naruszają jego tkanki. Z drugiej strony ciało życiowe stara się nieprzerwalnie przywracać harmonię oraz odbudowywać to, co niszczą inne pojazdy. Jednakże nie jest ono w stanie całkowicie oprzeć się atakom impulsów i myśli. Stopniowo traci przewagę i w końcu nadchodzi moment, w którym upada. Można powiedzieć, że jego „koniuszki” wysuszają się. Płyn życiowy przestaje przepływać przez nerwy w wystarczającej ilości. Ciało staje się senne. Myśliciel jest hamowany przez swoją senność i zostaje zmuszony do wycofania się, zabierając ze sobą ciało pożądań. To wycofanie wyższego pojazdu pozostawia ciało fizyczne przeniknięte ciałem życiowym w nieprzytomnym stanie, który nazywamy snem. 

Jednakże sen nie jest w żadnym wypadku stanem bezczynności, jak to ludzie na ogół zakładają. Gdyby był, ciało niczym nie różniłoby się po porannym przebudzeniu od stanu, w którym było, gdy zapadało nocą w sen. Jego zmęczenie byłoby takie samo. Jest jednak wprost przeciwnie. Sen jest okresem intensywnej aktywności, a im intensywniejsza ona jest, tym większa jego wartość, ponieważ usuwa ona trucizny pochodzące z tkanek zniszczonych przez mentalne i fizyczne aktywności dnia. Tkanki są odbudowywane, a rytm ciała odnawiany. Im dokładniej ta praca jest wykonana, tym większa korzyść płynąca ze snu. 

Świat Pożądań jest oceanem wiedzy i harmonii. Do niego Ego zabiera umysł i ciało pożądań, kiedy niższe pojazdy są pozostawiane we śnie. Tam pierwszą troską Ego jest odnowienie rytmu i harmonii umysłu i ciała pożądań. Odnowienie to jest osiągane stopniowo w trakcie jak przepływają przez nie harmonijne wibracje Świata Pożądań. W Świecie Pożądań znajduje się esencja odpowiadająca płynowi życiowemu, który przenika ciało fizyczne za pośrednictwem ciała życiowego. W Świecie Pożądań wyższe pojazdy w pewien sposób namaczają się w tym eliksirze życia. Kiedy się wzmocnią, rozpoczynają pracę nad ciałem życiowym, które zostało pozostawione ze śpiącym ciałem fizycznym. Wtedy ciało życiowe zaczyna ponownie koncentrować się na pobieraniu energii słonecznej, odbudowując ciało fizyczne głównie przy użyciu eteru chemicznego jako medium w procesie odnawiania. 

To właśnie aktywność tych różnych pojazdów podczas snu tworzy podstawę dla aktywności następnego dnia. Bez niej nie byłoby przebudzenia, ponieważ Ego zostało zmuszone porzucić swoje pojazdy, gdyż ich wyczerpanie uczyniło je bezużytecznymi. Jeżeli praca w kierunku usunięcia tego zmęczenia nie zostałaby wykonana, ciała pozostałyby w stanie snu, co czasami ma miejsce w naturalnym transie. To dzięki temu harmonizującemu i przywracającemu zdrowie działaniu sen jest lepszy niż lekarz lub lekarstwo w zachowywaniu zdrowia. Sam odpoczynek jest niczym w porównaniu ze snem. Jedynie wtedy, kiedy wyższe pojazdy znajdują się w Świecie Pożądań, następuje całkowite pozbycie się odpadów i napływ odnawiającej siły. Prawdą jest, że podczas odpoczynku praca ciała życiowego nie jest hamowana poprzez niszczenie tkanek wynikające z aktywnego ruchu i spięć mięśni, lecz ciało to nadal musi zmagać się z wyniszczającą energią myśli i nie otrzymuje wtedy zewnętrznej uzdrawiającej siły ze Świata Pożądań, co ma miejsce podczas snu. 

Czasami jednak zdarza się, że ciało pożądań nie wycofuje się w pełni i jego część pozostaje połączona z ciałem życiowym, pojazdem postrzegania zmysłowego i pamięci. Efektem tego jest to, że odnowa osiągana jest jedynie częściowo, a zmysły i działania Świata Pożądań są przenoszone do fizycznej świadomości w formie snów. Oczywiście większość snów jest pogmatwana, ponieważ oś postrzegania jest przekrzywiona ze względu na nieodpowiedni stosunek jednego ciała do drugiego. Pamięć również jest pomieszana przez ten nieodpowiedni stosunek pojazdów do siebie. Przez utratę odnawiającej siły, sen wypełniony marzeniami sennymi jest niespokojny, a ciało czuje się zmęczone po przebudzeniu. 

Podczas życia trzyczęściowy duch (Ego) działa na i w trzyczęściowym ciele, z którym jest połączony poprzez ogniwo, jakim jest umysł. Działanie to powołuje do życia trzyczęściową duszę. Dusza jest uduchowionym produktem ciała. 

Tak jak jedzenie karmi ciało w pojęciu materialnym, tak też działania ducha w ciele fizycznym, których rezultatem jest słuszne działanie, propagują wzrost Duszy Świadomej. Tak jak siły słoneczne tryskają w ciele życiowym i je odżywiają, żeby mogło ono wpływać na ciało fizyczne, tak i pamięć o działaniach podjętych w ciele fizycznym – pragnieniach, uczuciach i emocjach ciała pożądań oraz myślach i pomysłach umysłu – powodują wzrost Duszy Intelektualnej. W podobny sposób najwyższe pragnienia i emocje ciała pożądań tworzą Duszę Emocjonalną. 
DIAGRAM 5 
Trzyczęściowa dusza w zamian za to podnosi świadomość trzyczęściowego ducha. 

Dusza Emocjonalna, która jest ekstraktem ciała pożądań, wspomaga wydajność Ducha Ludzkiego, który jest duchowym odpowiednikiem ciała pożądań. 

Dusza Intelektualna nadaje dodatkową siłę Duchowi Życiowemu, ponieważ Dusza Intelektualna jest ekstraktem ciała życiowego, który jest materialnym odpowiednikiem Ducha Życiowego. 

Dusza Świadoma zwiększa świadomość Ducha Boskiego, ponieważ ona (Dusza Świadoma) jest ekstraktem ciała fizycznego, który dalej jest odpowiednikiem Ducha Boskiego. 

#### ŚMIERĆ I CZYŚCIEC 

W taki sposób człowiek buduje i obsiewa, dopóki nie nadchodzi moment śmierci. Wtedy czas zasiewania oraz okresy wzrostu i dojrzewania przemijają. Nadchodzi czas zbioru, kiedy kościotrup, Duch Śmierci, przychodzi ze swoją kosą i klepsydrą. Jest to dobry symbol. Kościotrup symbolizuje stosunkowo trwałą część ciała. Kosa reprezentuje to, że ta trwała część, która zaraz zostanie zebrana przez ducha, jest owocem życia dobiegającego końca. Klepsydra w jego dłoni wskazuje na to, że ostatnia godzina nie wybija, dopóki nie przebiegnie pełen cykl w harmonii z niezmiennymi prawami. Kiedy nadchodzi ten moment, następuje rozdzielenie pojazdów. Jako że jego życie w Świecie Fizycznym zakończyło się na ten moment, człowiek nie potrzebuje zatrzymywać swojego ciała fizycznego. Ciało życiowe, które, jak wyjaśniliśmy, również należy do Świata Fizycznego, wycofuje się przez głowę, pozostawiając ciało fizyczne nieożywionym. 

Wyższe pojazdy – ciało życiowe, ciało pożądań i umysł – widzi się, że opuszczają ciało fizyczne ruchem spiralnym, zabierając ze sobą duszę fizycznego atomu. Nie sam atom, lecz siły, które w nim oddziaływały. Rezultaty doświadczeń zebranych w ciele fizycznym za życia, które właśnie dobiegło końca, zostały zapisane w tym konkretnym atomie. Podczas gdy wszystkie inne atomy ciała fizycznego były odnawiane od czasu do czasu, ten trwały atom pozostał. Pozostawał on stabilny nie tylko podczas jednego życia, lecz był częścią każdego ciała fizycznego, jakie kiedykolwiek było używane przez dane Ego. Wycofuje się on w momencie śmierci, by ponownie obudzić się wraz ze świtem kolejnego życia fizycznego, by ponownie służyć jako jądro, wokół którego buduje się nowe ciało fizyczne do użytku przez to samo Ego. Jest on w związku z tym nazywany „Atomem Nasiennym”. Za życia atom nasienny jest usytuowany w lewej komorze serca, przy koniuszku serca. W momencie śmierci wznosi się on do mózgu drogą nerwu błędnego, pozostawiając ciało fizyczne wraz z wyższymi pojazdami drogą szwów pomiędzy ciemieniowymi i potylicznymi kośćmi. 

Po opuszczeniu ciała fizycznego wyższe pojazdy wciąż są z nim połączone cienkim, połyskującym srebrnym przewodem uformowanym podobnie do dwóch odwróconych cyfr sześć, z których jedna ułożona jest pionowo, a druga poziomo. Obie połączone ze sobą w najdalszych punktach haczyków. (Zobacz diagram 5-1/2) 

Jedna końcówka jest przyczepiona do serca przy pomocy atomu nasiennego i to właśnie zerwanie atomu nasiennego powoduje zatrzymanie serca. Przewód sam w sobie nie pęka, dopóki panorama minionego życia zawarta w ciele życiowym nie zostanie przejrzana. 

Jednakże powinno się zadbać o to, by nie kremować lub balsamować ciała, dopóki nie upłyną trzy dni od śmierci, ponieważ dopóki ciało życiowe jest razem z wyższymi pojazdami i są one wciąż połączone z ciałem fizycznym srebrnym przewodem, wszystkie pośmiertne badania lub inne rany zadane ciału fizycznemu będą odczuwane przez człowieka w takim samym stopniu. 

Kremacji powinno się unikać szczególnie w przeciągu pierwszych trzech dni od śmierci, ponieważ ma ona tendencję do rozkruszania ciała życiowego, które powinno być utrzymywane w stanie nienaruszonym, dopóki panorama minionego życia nie zostanie wyryta w ciele pożądań. 

Srebrny przewód pęka w miejscu, gdzie stykają się dwie szóstki. Połowa pozostaje z ciałem fizycznym, a druga połowa z wyższymi pojazdami. Od momentu, w którym przewód pęka, ciało fizyczne jest martwe. 

Na początku roku 1906 dr McDougall wykonał serię eksperymentów w szpitalu Massachusetts General Hospital, by w miarę możliwości ustalić, czy cokolwiek na ogół niewidocznego opuszczało ciało w momencie śmierci. W tym celu skonstruował wagę zdolną do rejestrowania różnicy odpowiadającej jednej dziesiątej uncji. 

Umierająca osoba wraz ze swoim łóżkiem była umieszczana na jednej z platform wagi, która następnie była równoważona obciążeniami umieszczanymi na przeciwnej platformie. W każdym przypadku odnotowywano, że dokładnie w momencie, gdy umierająca osoba wydawała ostatnie tchnienie, platforma zawierająca obciążenia opadała z zadziwiającą nagłością, unosząc łóżko i ciało. Pokazywało to, że coś niewidzialnego, lecz posiadającego wagę, opuszczało ciało. Gazety w całym kraju bezzwłocznie ogłaszały rażącymi nagłówkami, że dr McDougall „zważył duszę”. 

Okultyzm z radością wita odkrycia współczesnej nauki, jako że zawsze potwierdzają one to, o czym nauka okultystyczna naucza od dawna. Eksperymenty dr McDougalla wykazały ponad wszelką wątpliwość, że coś niewidocznego dla zwykłych oczu opuszcza ciało w momencie śmierci. To samo widzieli szkoleni jasnowidze oraz omawiano to na wykładach i w literaturze przez wiele lat poprzedzających odkrycie dr McDougalla. 

Lecz tym niewidzialnym „czymś” nie jest dusza. Istnieje ogromna różnica. Reporterzy wyciągają pochopne wnioski, kiedy stwierdzają, że naukowcy „zważyli duszę”. Dusza należy do wyższych domen i nigdy nie może zostać zważona fizyczną wagą, nawet jeśli odnotowywałaby ona różnice jednomilionowej części ziarna zamiast jednej dziesiątej uncji. 

To ciało życiowe zostało zważone przez naukowców. Jest ono uformowane z czterech eterów i należą one do Świata Fizycznego. 

Jak już widzieliśmy, pewna ilość tego eteru jest nałożona na eter, który otacza cząsteczki ciała ludzkiego, i pozostaje tam zamknięta za życia fizycznego, dodając w małym stopniu wagi ciałom fizycznym roślin, zwierząt i ludzi. W momencie śmierci eter ten wydostaje się i stąd redukcja wagi odnotowana przez dr McDougalla, gdy osoby, na których prowadził eksperymenty, umierały. 

Dr McDougall wypróbował swoją wagę również do ważenia umierających zwierząt. Nie odnotowywano tam żadnej redukcji wagi, mimo że jednym ze zwierząt był pies rasy bernardyn. Wzięto to jako wskaźnik, że zwierzęta nie mają dusz. Jednakże trochę później profesor La V. Twinning, głowa Wydziału Nauk na politechnice Los Angeles Polytechnic School, eksperymentował na myszach i kociakach, które zamykał w hermetycznie zamkniętych szklanych kolbach. Jego waga była najwrażliwsza, jaką mógł zdobyć i była zamknięta w szklanej obudowie, z której usunięto wszelką wilgoć. Okazało się, że wszystkie obserwowane zwierzęta traciły na wadze podczas śmierci. Spora mysz ważąca 12,886 gramów nagle traciła 3,1 miligrama w momencie śmierci. 

Kociak wykorzystany w innym eksperymencie stracił sto miligramów podczas umierania, a w momencie swojego ostatniego tchnienia nagle stracił dodatkowe sześćdziesiąt miligramów. Następnie powoli tracił na wadze ze względu na ewaporację. 

W ten sposób nauki okultystyczne dotyczące posiadania ciał życiowych przez zwierzęta również zostały potwierdzone, gdy użyto odpowiednio delikatnej wagi. Przypadek, w którym ta dość niewrażliwa waga nie wykazywała zmniejszenia wagi u bernardyna pokazuje, że ciała życiowe zwierząt są proporcjonalnie lżejsze niż te ludzi. 

Kiedy „srebrny przewód” pęka w sercu, a człowiek zostaje uwolniony ze swojego ciała fizycznego, nadchodzi najważniejszy moment dla Ego. Należy bardzo poważnie podkreślić krewnym umierającej osoby, że dawanie wyrazu głośnej żałobie i lamentowanie stanowią ogromne zbrodnie przeciwko odchodzącej duszy. Jest tak dlatego, że dusza ta jest zaangażowana w tym czasie w kwestię najwyższej wagi, a wartość przeszłego życia w dużej mierze zależy od tego, ile uwagi dusza jest w stanie poświęcić tej kwestii. Temat ten zostanie wyjaśniony, kiedy przejdziemy do opisu życia człowieka w Świecie Pożądań. 

Zbrodnią przeciwko umierającym jest także podawanie stymulantów, które mają działanie zmuszające wyższe pojazdy do powrotu do ciała fizycznego poprzez szarpnięcie, nakładając na człowieka duży szok. Utrata przytomności nie jest torturą. Jest nią natomiast bycie ponownie wciąganym do świata fizycznego, by znosić dalsze cierpienie. Niektórzy tracący przytomność ludzie mówili w wywiadach, że byli w ten sposób zatrzymywani w stanie umierania godzinami i modlili się, by ich krewni porzucili swoją mylną życzliwość i pozwolili im umrzeć. 

Kiedy człowiek zostaje uwolniony z ciała fizycznego, które było największym zatorem jego duchowej mocy (jak gruba jednopalczasta rękawiczka na dłoni muzyka z naszego poprzedniego porównania), jego moc duchowa w pewnym stopniu powraca i jest on w stanie odczytać obrazy z ujemnego bieguna eteru odzwierciedlającego swojego ciała życiowego, które jest miejscem podświadomej pamięci. 

Całość jego przeszłego życia jawi mu się przed oczami jako panorama, a zdarzenia prezentowane są w odwrotnej kolejności. Zdarzenia z dni bezpośrednio poprzedzających śmierć pojawiają się pierwsze i tak idzie to wstecz przez dorosłość (męskość lub kobiecość) do młodości, dzieciństwa i niemowlęctwa. Wszystko jest zapamiętane. 

Człowiek stoi jako widz naprzeciwko panoramy swojego minionego życia. Widzi obrazy, które migają mu przed oczami, tworząc zapis w jego wyższych pojazdach. Jednakże w tym momencie nie ma on żadnych odczuć związanych z tymi obrazami. Jest to zarezerwowane dla czasu, w którym wejdzie on do Świata Pożądań, będącego światem uczuć i emocji. Obecnie znajduje się on jedynie w Regionie Eterycznym Świata Fizycznego. 

Panorama ta trwa od kilku godzin do kilku dni, w zależności od tego jak długo człowiek jest w stanie wytrzymać bez snu. Niektórzy ludzie są w stanie nie spać jedynie dwanaście godzin, a nawet mniej. Inni są w stanie robić to w niektórych sytuacjach nawet przez kilka dni. Tak długo jak człowiek jest w stanie utrzymać świadomość, panorama trwa. 

Ta właściwość życia po śmierci jest podobna do tej, która ma miejsce, gdy ktoś tonie lub spada z wysokości. W takich przypadkach ciało życiowe również opuszcza ciało fizyczne, a człowiekowi życie staje przed oczami, ponieważ nagle traci przytomność. Oczywiście „srebrny przewód” nie ulega pęknięciu. W przeciwnym wypadku resuscytacja byłaby niemożliwa. 

Kiedy wytrzymałość ciała życiowego osiąga swój limit, upada ono w sposób opisany podczas rozważania zjawiska snu. Podczas fizycznego życia, kiedy Ego kontroluje swoje pojazdy, upadek ten kończy dzień. Po śmierci upadek ciała życiowego kończy panoramę i zmusza człowieka do wycofania się do Świata Pożądań. Srebrny przewód pęka w miejscu styczności dwóch szóstek (zob. diagram 5-1/2) i następuje taki sam podział jak podczas snu. Jedyną różnicą jest to, że mimo iż ciało życiowe powraca do ciała fizycznego, to już go nie przenika, lecz unosi się nad nim. Pozostaje w zawieszeniu nad grobem, rozkładając się synchronicznie z ciałem fizycznym. W związku z tym cmentarz stanowi dla wyszkolonego jasnowidza widok przyprawiający go o mdłości. Gdyby tylko więcej osób było w stanie widzieć to, co on, ludzie nie potrzebowaliby wielu argumentów, by zmienić obecną niehigieniczną metodę pozbywania się zmarłych na bardziej racjonalną metodę kremacji, która przywraca elementy do ich pierwotnego stanu bez niedopuszczalnych właściwości towarzyszących procesowi powolnego rozkładu. 

Proces porzucania ciała życiowego jest prawie taki sam jak moment, w którym pozbywamy się ciała fizycznego. Siły życiowe jednego atomu są zabierane, by zostać użyte jako jądro ciała życiowego w przyszłym wcieleniu. Tak więc w momencie wejścia do Świata Pożądań, człowiek ma atomy nasienne ciała fizycznego i życiowego, a także ciało pożądań oraz umysł. 

Jeżeli umierający człowiek byłby w stanie zostawić za sobą wszystkie pragnienia, ciało pożądań szybko by od niego odpadło, pozostawiając go wolnym do przejścia do świata niebiańskiego, lecz nie ma to zazwyczaj miejsca. Większość ludzi, zwłaszcza jeżeli umierają w kwiecie wieku, ma wiele więzi i duże zainteresowanie życiem na Ziemi. Nie zmienili swoich pragnień dlatego, że stracili ciała fizyczne. Tak naprawdę często ich pragnienia są nawet powiększone bardzo intensywnym pragnieniem powrotu. Przywiązuje ich to do Świata Pożądań w bardzo nieprzyjemny sposób, choć niestety nie zdają sobie z tego sprawy. Z drugiej strony starzy i zniedołężniali ludzie, a także ci, którzy są osłabieni długimi chorobami i zmęczeni życiem, przechodzą przez to bardzo szybko. 

Kwestia ta może zostać zilustrowana łatwością z jaką nasiono wypada z dojrzałego owocu, bez jakiejkolwiek cząsteczki miąższu przyczepionej do siebie. W niedojrzałych owocach nasiono trzyma się miąższu z największym uporem. W związku z tym wyjątkowo ciężko jest odejść osobom, które zostały zabrane w wyniku przypadku, będąc u szczytu swojego zdrowia fizycznego i siły, i które były zaangażowane na różne sposoby w czynności życia fizycznego i są trzymane przez więzi z żoną, rodziną, krewnymi i przyjaciółmi, a także przez pogoń za biznesem i przyjemnościami. 

Samobójca, który próbuje uciec od życia tylko po to, by zobaczyć, że jest tak samo żywy jak wcześniej, ma najbardziej wzbudzającą litość niedolę. Jest w stanie obserwować tych, których możliwe, że znieważył swoim czynem i, co najgorsze, ma niewypowiedziane uczucie bycia „wydrążonym”. Część jajowatego owoidu aury, w której wcześniej znajdowało się ciało fizyczne, jest pusta. Mimo że ciało pożądań przyjęło formę odrzuconego ciała fizycznego, sprawia ono wrażenie pustej muszli, ponieważ kreatywny archetyp ciała w Regionie Konkretnych Myśli utrzymuje się jako coś w rodzaju pustej formy tak długo, jak miało żyć ciało fizyczne. Kiedy człowieka spotyka naturalna śmierć, nawet w kwiecie wieku, działanie tego archetypu zostaje przerwane, a ciało pożądań dostosowuje się, by wypełnić całość formy. Jednakże, w przypadku samobójstwa, to okropne uczucie „pustki” pozostaje, dopóki nie nadejdzie moment, gdy miała nastąpić jego śmierć w naturalnym ciągu wydarzeń. 

Tak długo jak człowiek ma pragnienia związane ze swoim ziemskim życiem, musi pozostać w swoim ciele pożądań, a jako że postęp jednostki wymaga przejścia do wyższych Regionów, natura Świata Pożądań musi niezbędnie stać się oczyszczająca, by oczyścić człowieka z wiążących go pragnień. Proces ten najlepiej może zostać zobrazowany radykalnymi przypadkami. 

Skąpiec, który kochał swoje złoto w życiu ziemskim, kocha je równie głęboko po śmierci, lecz po pierwsze nie może gromadzić więcej, bo nie ma już ciała fizycznego, którym mógłby je chwycić, a co najgorsze, nie może nawet zatrzymać tego, co zgromadził za życia. Może usiąść przy swoim sejfie i obserwować ukochane złoto lub obligacje, lecz pojawią się spadkobiercy, którzy, może z szyderczym uśmiechem skierowanym w stronę „złośliwego starego głupca” (którego nie widzą, a który ich zarówno widzi, jak i słyszy), otworzą jego sejf. Mimo że może się on rzucić na złoto, by je ochronić, przenikną go ręce spadkobierców, którzy nie wiedzą ani nie interesują się tym, że on tam jest. Spadkobiercy przejdą następnie do wydawania jego zasobów, podczas gdy on będzie cierpiał w żalu i niemocy. 

Będzie on dotkliwie cierpiał, a cierpienie to będzie jeszcze większe, ze względu na to, że będzie całkowicie psychiczne, ponieważ ciało fizyczne do pewnego stopnia tłumi nawet cierpienie. Natomiast w Świecie Pożądań cierpienia te przejmują pełną kontrolę, a człowiek cierpi, dopóki nie nauczy się, że złoto może być przekleństwem. W ten sposób stopniowo staje się on zadowolony ze swojej sytuacji i w końcu zostaje uwolniony ze swojego ciała pożądań, będąc w stanie ruszyć dalej. 

Przyjrzyjmy się także przypadkowi pijaka. Po śmierci pragnie on środków odurzających tak samo jak przed nią. To nie ciało fizyczne łaknie alkoholu. Choruje ono od alkoholu i wolałoby żyć bez niego. Na próżno protestuje na różne sposoby. Ciało pożądań pijaka pragnie alkoholu i zmusza ciało fizyczne, by wypiło, tak by ciało pożądań odczuło uczucie przyjemności płynące ze zwiększonej wibracji. To pragnienie utrzymuje się po śmierci ciała fizycznego, lecz pijak nie ma w swoim ciele pożądań ani ust, by wypić, ani żołądka, by trzymać w nim fizyczny alkohol. Może, co często robi, chodzić do barów, gdzie wprowadza swoje ciało w ciała osób pijących, by przejąć część ich wibracji poprzez zasysanie. Jest to jednak zbyt słabe, by dać mu wystarczającą satysfakcję. Może, co również czasami robi, wejść do beczki z whisky, lecz to również jest bezowocne, ponieważ w beczce nie ma żadnych oparów, które powstają w organach trawiennych alkoholika. Nie przynosi mu to żadnego efektu i jest on niczym człowiek na otwartej łodzi na oceanie: „Woda, woda wszędzie, lecz żadnej kropli do picia”. W wyniku tego cierpi on intensywnie. Jednakże z czasem uczy się bezsensowności tęsknoty za alkoholem, którego nie jest w stanie uzyskać. Podobnie jak z wieloma pragnieniami w naszym ziemskim życiu, wszystkie pragnienia w Świecie Pożądań usilnie potrzebują okazji do ich zaspokojenia. Kiedy pijak zostaje oczyszczony, to, jeżeli chodzi o ten nawyk, jest gotowy opuścić ten stan „czyśćca” i wznieść się do świata niebiańskiego. 

Widzimy więc, że to nie mściwe Bóstwo tworzy dla nas czyściec lub piekło, lecz nasze indywidualne złe nawyki i czyny. Nasz czas i cierpienie związane z oczyszczaniem się z pragnień będą związane z ich intensywnością. We wspomnianych przypadkach utracenie ziemskiego dobytku nie byłoby żadnym cierpieniem dla pijaka. Jeżeli miał jakikolwiek, to nie trzymał się go kurczowo. Tak samo skąpcowi nie wyrządziłoby żadnego bólu bycie pozbawionym substancji odurzających. Można śmiało powiedzieć, że nie zmartwiłby się, gdyby na świecie nie było nawet kropli alkoholu. Troszczył się on jednak o swoje złoto, a pijak troszczył się o swoje picie. Tak więc nieomylne prawo dało każdemu z nich to, co było niezbędne, by oczyścić ich z nieuświęconych pragnień i złych nawyków. 

Jest to prawo symbolizowane przez kosę żniwiarza, czyli Śmierci. Jest to prawo, które mówi: „A co człowiek sieje, to i żąć będzie”. Jest to prawo przyczyny i skutku, które rządzi wszystkimi rzeczami w tych trzech Światach, w każdej domenie natury – fizycznej, moralnej i mentalnej. Działa ono wszędzie nieustępliwie, nastrajając wszystkie rzeczy, przywracając równowagę wszędzie tam, gdzie nawet najmniejsze działanie spowodowało jakieś zakłócenie, a każde działanie powoduje jakieś. Rezultat może zamanifestować się od razu lub może opóźniać się latami lub życiami, lecz kiedyś i gdzieś słuszna oraz sprawiedliwa odpłata zostanie wymierzona. Uczeń powinien w szczególności zwrócić uwagę na to, że działania tego prawa są całkowicie beznamiętne. Nie ma we wszechświecie ani nagrody, ani kary. Wszystko jest rezultatem niezmiennego prawa. Działania tego prawa będą pełniej wyjaśnione w następnym rozdziale, gdzie zobaczymy, że jest ono związane z Wielkim Prawem Kosmosu, które również pełni rolę w ewolucji człowieka. Prawo, które obecnie rozważamy, nazywa się Prawem Konsekwencji. 

W Świecie Pożądań działa ono w kierunku oczyszczenia człowieka z bardziej podstawowych pragnień i naprawienia słabości oraz niemoralnych zachowań hamujących jego postęp, a czyni to sprawiając, aby człowiek cierpiał w sposób najlepiej przystosowany do tego celu. Jeżeli zadawał on innym cierpienie lub źle ich traktował, będzie cierpiał w dokładnie identyczny sposób. Jednak należy wspomnieć, że jeżeli dana osoba była ofiarą niemoralnego zachowania lub wyrządziła komuś krzywdę, lecz uporała się ze swoimi występkami lub żałowała swoich czynów i na tyle na ile to możliwe naprawiła wyrządzone szkody, to taka skrucha, poprawa i rekompensata oczyściła ją z tych konkretnych występków i złych czynów. Równowaga została przywrócona, a lekcja wyciągnięta podczas tego wcielenia i w związku z tym nie spowoduje to cierpienia po śmierci. 

W Świecie Pożądań życie płynie około trzy razy szybciej niż w Świecie Fizycznym. Człowiek, który dożył pięćdziesięciu lat w Świecie Fizycznym, przeżyłby te same wydarzenia w Świecie Pożądań w przeciągu około szesnastu lat. Jest to oczywiście jedynie ogólny przelicznik. Są osoby, które pozostają w Świecie Pożądań o wiele dłużej, niż trwało ich życie fizyczne. Jeszcze inni, którzy wiedli życie z niewielką ilością nieczystych pragnień, przechodzą przez Świat Pożądań w o wiele krótszym czasie. Miara przedstawiona powyżej jest bardzo bliska poprawnej w przypadku typowego człowieka dzisiejszych czasów. 

Należy pamiętać, że gdy człowiek opuszcza ciało fizyczne w momencie śmierci, jego przeszłe życie staje mu przed oczami w formie obrazów, lecz w tym czasie nie ma on żadnych odczuć z nimi związanych. 

Podczas życia w Świecie Pożądań te obrazy z życia również przewijają się wstecz, jak wcześniej. Jednakże tym razem człowiek doświadcza wszelkich możliwych odczuć, gdy sceny jedna za drugą stają mu przed oczami. Przeżywa on teraz ponownie każde wydarzenie w jego przeszłym życiu. Kiedy nadchodzi moment, w którym kogoś zranił, sam odczuwa ból, który czuła zraniona osoba. Przeżywa cały smutek i cierpienie, które spowodował innym i uczy się jak bolesne jest zranienie i jak ciężko jest znieść smutek, który spowodował. Co więcej, dochodzi jeszcze to, o czym już wspomniano, że cierpienie jest o wiele głębsze, gdyż nie ma żadnego ciała fizycznego, które by je stłumiło. Może to właśnie dlatego prędkość życia jest tu potrojona – by cierpienie straciło na czasie trwania tyle, ile zyskało na ostrości. Działania natury są cudownie sprawiedliwe i słuszne. 

Istnieje kolejna cecha właściwa dla tego etapu pośmiertnej egzystencji, która jest szczególnie związana z tym (jak już wspomniano), iż odległość niemalże nie istnieje w Świecie Pożądań. Kiedy człowiek umiera, natychmiast wydaje się puchnąć w swoim ciele życiowym. Wydaje mu się, że rośnie do niesamowitych rozmiarów. Uczucie to jest spowodowane nie tym, że jego ciało naprawdę rośnie, lecz tym, że jego ośrodki percepcji otrzymują tak wiele wrażeń z różnych źródeł, z których wszystkie wydają się być tuż obok. To samo tyczy się ciała pożądań. Człowiek zdaje się być obecny przy ludziach, z którymi na Ziemi miał relacje natury wymagającej poprawy. Jeżeli skrzywdził jednego człowieka w San Francisco, a drugiego w Nowym Jorku, będzie czuł tak, jakby część jego znajdowała się w każdym z tych miejsc. To powoduje u niego osobliwe uczucie bycia pociętym na kawałki. 

Uczeń powinien teraz rozumieć wagę panoramy przeszłego życia podczas egzystencji czyśćcowej, gdzie panorama ta realizuje się w konkretnych uczuciach. Jeżeli pierwsza panorama trwa długo, a człowiek nie jest rozproszony, to pełny, głęboki i czysty zapis zostaje wyryty w ciele pożądań. Sprawia to, że życie w Świecie Pożądań jest bardziej wyraziste i świadome, a oczyszczanie dokładniejsze niż w przypadku, gdy, przez przygnębienie spowodowane głośnymi wybuchami żałoby ze strony swoich krewnych, przy łożu śmierci lub podczas wspomnianego wcześniej trzydniowego okresu, człowiek ma jedynie niewyraźny zapis swojego przeszłego życia. Duch, który wyrył głęboki i jasny zapis w swoim ciele pożądań zrozumie błędy przeszłego życia o wiele bardziej definitywnie, niż gdyby obrazy były rozmyte przez to, że uwaga jednostki była odwracana przez cierpienie i żałobę dokoła niego. Jego uczucie związane z rzeczami, które powodują jego obecne cierpienie w Świecie Pożądań, będzie o wiele konkretniejsze, jeżeli będzie wywoływane przez wyrazisty zapis panoramiczny, niż jeżeli czas trwania tego procesu byłby krótki. 

To ostre, sprecyzowane uczucie ma niesłychaną wartość dla przyszłych żyć. Odbija ono na atomie nasiennym ciała pożądań nieusuwalny zapis o sobie. Doświadczenia będą zapomniane w następnych życiach, lecz Uczucie pozostanie. Kiedy pojawią się okazje, by powtórzyć dany błąd w przyszłych życiach, to Uczucie przemówi do nas jasno i wyraźnie. Jest to ten „cichy, mały głos”, który ostrzega nas, choć nie wiemy dlaczego. Jednakże im bardziej przejrzyste i konkretne były panoramy naszych przeszłych żyć, tym częściej, mocniej i wyraźniej będziemy słyszeć ten głos. W związku z tym widzimy jak ważne jest pozostawienie odchodzącego ducha w absolutnej ciszy po śmierci. Robiąc to pomagamy mu czerpać największą możliwą korzyść z właśnie zakończonego życia, by uniknąć powielania tych samych błędów w przyszłych życiach. Nasze samolubne i histeryczne lamentowania mogą pozbawić życie, które właśnie zakończył, dużej wartości. 

Misją czyśćca jest usunięcie szkodliwych nawyków poprzez sprawienie, by ich kontynuowanie było niemożliwe. Jednostka cierpi dokładnie tak, jak cierpieli przez nią inni z powodu nieszczerości, okrucieństwa, nietolerancji i innych zachowań. W związku z tym, w konsekwencji istnienia tego dobroczynnego stanu, człowiek uczy się cnót i słusznych czynów. Kiedy rodzi się ponownie, jest wolny od złych nawyków, a przynajmniej każdy zły czyn jest popełniany z wolnej woli. Tendencje z przeszłych żyć, by powtarzać zło, pozostają, ponieważ musimy nauczyć się czynić słusznie z własnej woli i świadomie. Gdy pojawia się okazja, tendencje te kuszą nas, tym samym dając nam możliwość stanięcia po stronie miłosierdzia i cnoty zamiast niemoralnego zachowania i okrucieństwa. Żeby wskazać słuszne działanie i pomóc nam oprzeć się sidłom i podstępom pokusy, mamy uczucie, będące rezultatem oczyszczenia ze złych nawyków i odkupienia za złe czyny przeszłych żyć. Jeżeli będziemy baczyć na to uczucie i powstrzymamy się od uczynienia danego zła, pokusa odejdzie. Uwolnimy się od niej na zawsze. Jeżeli się jej poddamy, doświadczymy jeszcze głębszego cierpienia niż wcześniej, dopóki w końcu nie nauczymy się żyć w zgodzie ze Złotą Regułą, ponieważ „droga wiarołomnych niestała”. Nawet w sytuacji wygranej nie osiągnęliśmy jeszcze szczytu. Traktowanie innych dobrze, bo chcemy, żeby oni traktowali dobrze nas, jest zasadniczo samolubne. Z czasem musimy nauczyć się czynić dobrze bez względu na to jak jesteśmy taktowani przez innych. Tak jak mówił Chrystus, musimy kochać naszych nieprzyjaciół. 

Istnieje nieoceniona korzyść płynąca ze znajomości metody i celu oczyszczania czyśćcowego, ponieważ możemy w ten sposób mu zapobiec, przeżywając nasz czyściec tu i teraz, każdego dnia, i w ten sposób czynić postępy o wiele szybciej niż byłoby to możliwe w przeciwnym wypadku. W dalszej części tej książki zostało podane ćwiczenie, którego celem jest oczyszczenie, będące pomocnym w rozwijaniu duchowego widzenia. Składa się ono z myślenia o wydarzeniach dnia przed snem w nocy. Przeglądamy każdy incydent dnia, w odwrotnej kolejności, zwracając szczególną uwagę na aspekt moralny, rozważając czy zachowywaliśmy się słusznie czy niesłusznie w każdym konkretnym przypadku, pod kątem czynów, nastawienia psychicznego i nawyków. Oceniając siebie samych w ten sposób każdego dnia, próbując naprawić błędy i złe czyny, powinniśmy istotnie skrócić, a może nawet wyeliminować potrzebę czyśćca i być w stanie przejść do pierwszego nieba bezpośrednio po śmierci. Jeżeli w ten sposób świadomie pokonamy nasze słabości, poczynimy także istotne postępy w szkole ewolucji. Nawet jeżeli nie uda nam się poprawić swoich działań, będziemy czerpać niezmierną korzyść z oceniania samych siebie, zyskując aspiracje w kierunku dobra, które z czasem zdecydowanie przyniosą owoce w postaci słusznych działań. 

Przeglądając wydarzenia dnia i obwiniając się za niesłuszności, nie powinniśmy zapominać o tym, by chłodno pochwalić dobre czyny, których się podjęliśmy, a także zdecydować, by postępować jeszcze lepiej. W ten sposób wzmacniamy dobro poprzez aprobatę, tak jak wyrzekamy się zła poprzez winę. 

Skrucha i poprawa są także potężnymi czynnikami skracającymi czyśćcową egzystencję, ponieważ natura nigdy nie marnuje wysiłku na bezużyteczne procesy. Kiedy zrozumiemy niesłuszność pewnych nawyków lub czynów przeszłego życia i zdecydujemy się zwalczyć ten nawyk i naprawić wyrządzone zło, wymażemy ich obrazy z pamięci podświadomej i nie będzie ich tam, by ocenić nas po śmierci. Jeżeli nie jesteśmy w stanie zrekompensować zła, szczerość naszego żalu wystarczy. Natura nie dąży do „wyrównania rachunków” lub zemsty. Rekompensata może być przekazana naszej ofierze w inny sposób. 

Duży postęp, który zwykle jest zarezerwowany dla przyszłych żyć, będzie dokonany przez człowieka, który poświęca swój czas na ocenianie swoich zachowań i wykorzenianie niemoralnych czynów, poprawiając swoją osobę. Praktyka ta jest szczerze polecana. Jest to prawdopodobnie najważniejsza nauka zawarta w tej książce. 

#### POGRANICZE 

Czyściec mieści się w trzech niższych Regionach Świata Pożądań. Pierwsze niebo znajduje się w wyższych Regionach. Region centralny jest czymś w rodzaju pogranicza – ani niebem, ani piekłem. W tym Regionie znajdują się ludzie, którzy są szczerzy i prawi, lecz którzy byli głęboko pochłonięci biznesem i nie myśleli w ogóle o życiu wyższym. Dla nich Świat Pożądań jest stanem niedającej się opisać monotonii. Nie ma w tym świecie żadnego „biznesu” ani nie ma nic, co mogłoby zająć jego miejsce, u tego typu człowieka. Przechodzi on bardzo trudny okres, dopóki nie nauczy się myśleć o sprawach wyższych niż księgi rachunkowe i projekty. Ludzie, którzy zastanawiali się nad problemem życia i doszli do wniosku, że „śmierć to wszystko kończy”, którzy zaprzeczali istnieniu rzeczy wykraczających poza świat materialny, również czują tę okropną monotonię. Oczekiwali unicestwienia świadomości, a zamiast tego znaleźli się w zwiększonej percepcji osób i rzeczy dookoła nich. Byli przyzwyczajeni do zaprzeczania istnienia tych rzeczy tak żarliwie, że często uważają Świat Pożądań za halucynację i często można słyszeć ich zrozpaczone okrzyki: „Kiedy to się skończy? Kiedy to się skończy?”. 

Tacy ludzie są w naprawdę budzącym litość stanie. Generalnie są poza zasięgiem jakiejkolwiek pomocy i cierpią o wiele dłużej niż prawie wszyscy inni. Poza tym nie mają prawie żadnego życia w świecie Nieba, gdzie naucza się budowania ciał dla przyszłego użytku, więc wkładają wszystkie swoje krystalizujące myśli w pierwsze lepsze ciało, jakie zbudują do przyszłego życia. W ten sposób budowane jest ciało, które ma zatwardziałe tendencje, które widzimy – na przykład tendencję do nadmiernej konsumpcji. Czasami cierpienie związane z tymi zniszczonymi ciałami może sprawić, że myśli istot je zamieszkujących zwrócą się ku Bogu, a ich ewolucja będzie mogła postępować. Jednakże w materialistycznym umyśle leży największe zagrożenie utracenia kontaktu z duchem i stania się wyrzutkiem. W związku z tym Starsi Bracia byli przez ostatnie sto lat bardzo zmartwieni losem Świata Zachodniego i gdyby nie ich korzystne działania w jego imieniu, mielibyśmy społeczny kataklizm, w porównaniu z którym rewolucja francuska byłaby bułką z masłem. Wyszkolony jasnowidz może zobaczyć, że ludzkość ledwo co uniknęła tragedii o naturze tak dewastującej, że kontynenty znalazłyby się pod wodą. Czytelnik znajdzie szersze i dokładniejsze wyjaśnienie związku materializmu z erupcjami wulkanicznymi w Rozdziale XVIII, gdzie lista wybuchów Wezuwiusza potwierdzi tenże związek, o ile nie zostanie to przypisane „przypadkowi”, jak robi to sceptyk, kiedy jest skonfrontowany przez fakty i liczby, których nie potrafi wyjaśnić. 

#### PIERWSZE NIEBO 

Kiedy egzystencja czyśćcowa dobiega końca, oczyszczony duch wznosi się do pierwszego nieba, które jest zlokalizowane w trzech najwyższych Regionach Świata Pożądań. W tym miejscu rezultat jego cierpienia zostaje wprowadzony w atom nasienny ciała pożądań, nadając mu cechę dobrego uczucia, które działa jako impuls skłaniający ku dobru i zniechęcający do zła w przyszłości. Tutaj panorama przeszłości ponownie przewija się do tyłu, lecz tym razem to dobre czyny życia stanowią podstawę dla uczucia. Kiedy widzimy sceny, w których pomogliśmy innym, ponownie zdajemy sobie sprawę z całej radości, którą czuliśmy pomagając innym. Dodatkowo czujemy także wdzięczność, jaką obdarzył nas odbiorca naszej pomocy. Kiedy przechodzimy do scen, w których my otrzymaliśmy od kogoś pomoc, ponownie czujemy całą wdzięczność, którą czuliśmy wobec naszego dobroczyńcy. W związku z tym widzimy, jak ważne jest docenianie przysług wyświadczanych nam przez innych, ponieważ wdzięczność sprawia, że dusza wzrasta. Nasze szczęście w niebie zależy od radości, którą daliśmy innym oraz wartości, jaką widzieliśmy w tym, co inni robili dla nas. 

Należy pamiętać, że moc dawania nie leży jedynie w rękach majętnego człowieka. Bezmyślne dawanie pieniędzy może być złem. Dobrze jest dawać pieniądze na cel, który jesteśmy przekonani, że jest dobry. Jednakże służba jest tysiąckrotnie lepsza. Jak mówi Whitman: 

    „Zobacz! Nie daję wykładów ani jałmużny;     Kiedy daję, daję siebie”. 

Miłe spojrzenie, wyraz wiary, życzliwa i troskliwa pomocność – wszystko to możemy dać niezależnie od majątku. Ponadto powinniśmy w szczególności starać się pomagać potrzebującemu pomóc sobie samemu, czy to fizycznie, finansowo, moralnie, czy psychicznie, a nie sprawiać, by stał się zależny od nas lub od innych. 

Etyka dawania, z rezultatem duchowej lekcji zdobywanej przez dającego, została pięknie zobrazowana w utworze Lowella pod tytułem „Wizja Sir Launfala”. Młody i ambitny rycerz, Sir Launfal, odziany w lśniącą zbroję i jadący na okazałym rumaku, wyrusza ze swojego zamku w poszukiwaniu Świętego Grala. Na jego tarczy błyszczy krzyż, symbol łagodności i delikatności Naszego Zbawcy, skromnego i niskiego. Lecz serce rycerza jest wypełnione dumą i wyniosłą pogardą wobec biednych i potrzebujących. Spotyka on żebrzącego trędowatego i z pogardliwą miną rzuca mu monetę, jak rzuca się kość głodnemu kundlowi. Jednakże: 

    „Trędowaty nie podniósł złota z piasku.       «Lepsze są dla mnie okruszki biednego       Lepsze błogosławieństwo biedaka       Choć puste ma dla mnie ręce».       To, co dłoń może chwycić, nie jest prawdziwym datkiem.       Daje on tylko bezwartościowe złoto       I daje z poczucia obowiązku;       Lecz ten, kto daje odrobinę       I daje temu, czego nie widać –       Tej nici wszystko utrzymującego Piękna       Która płynie we wszystkich i wszystkich jednoczy –       Dłoń nie może objąć całości jego daru,       Serce wyciąga po to swe chętne dłonie,       Bo idzie za tym Bóg i robi miejsce       Dla duszy, która wcześniej głodowała w ciemności.”   

Po swoim powrocie Sir Launfal zastaje innego człowieka w posiadaniu swojego zamku i zostaje przegoniony spod bramy. 

    „Stary, zgarbiony człowiek, zmęczony i słaby       Powrócił z poszukiwania Świętego Grala;       Mało baczył na utratę hrabiostwa       Na jego opończy nie widniał już krzyż,       Lecz w głębi serca nosił odznakę       Odznakę cierpiących i biednych.”   

Ponownie spotyka trędowatego, który ponownie żebrze. Tym razem rycerz odpowiada inaczej: 

    „A Sir Launfal Powiedział: „«Widzę w tobie       Obraz Tego, który umarł na drzewie;       Ty także masz swoją koronę cierniową,       Ty także odczułeś uderzenia i pogardę świata       A życia ci nie odmówiono       Rany na rękach, stopach i boku       Łagodny Synu Marii, dostrzeż, że       Poprzez niego, daję Tobie!»”   

Wzrok trędowatego przywołuje wspomnienia, uznanie i: 

    „Serce w nim było popiołem i kurzem;       Przerwał na pół swoją jedyną piętkę,       Oderwał lód z krawędzi potoku       I wręczył trędowatemu, by napoił się i zjadł.”   

Zachodzi transformacja: 

    „Trędowaty nie kucał już u jego boku     Lecz stał przed nim gloryfikowany 

……………………………… 

    A Głos, który był delikatniejszy niż cisza, powiedział:     «Słuchaj, oto ja. Nie obawiaj się!     W wielu krainach na próżno     Spędziłeś swe życie dla Świętego Grala;     Spójrz, jest on tutaj! – Ten kielich, który     Wypełniłeś dla mnie w potoku przed chwilą;     Ta piętka jest moim ciałem złamanym dla ciebie     Ta woda krwią przelaną na drzewie     Święta Wieczerza zostaje zachowana     W tym, czym dzielimy się z innymi w potrzebie;     Nie w tym, co dajemy, lecz w tym, czym się dzielimy –     Ponieważ prezent bez dającego jest goły;     Kto daje siebie wraz z darowizną karmi trzech –     Siebie, swego głodującego sąsiada i mnie»”. 

Pierwsze niebo jest miejscem radości bez najmniejszej kropli goryczy. Duch jest ponad wpływy materialnych, ziemskich warunków i asymiluje całe dobro zawarte w przeszłym życiu, gdy przeżywa je ponownie. Tutaj wszystkie uszlachetniające dążenia, do których aspirował człowiek, są realizowane w najpełniejszy sposób. Jest to miejsce odpoczynku, a im cięższe było życie, tym bardziej człowiek będzie się cieszył. Choroba, smutek i ból są tu nieznanymi zjawiskami. Jest to Kraina Wiecznego Lata spirytystów. Tutaj myśli oddanych chrześcijan stworzyły Nowe Jeruzalem. Piękne domy, kwiaty itp. są częścią tych, którzy do nich aspirowali. Stworzyli je sami swoimi myślami z subtelnego materiału emocjonalnego. Jednakże rzeczy te są dla nich tak prawdziwe i namacalne, jak nasze materialne domy są dla nas. Wszyscy zyskują tu satysfakcję, której brakowało im w życiu na Ziemi. 

Jest jedna klasa, która wiedzie tu szczególnie piękne życie – dzieci. Gdybyśmy mogli je zobaczyć, szybko zaprzestalibyśmy żałoby po nich. Kiedy dziecko umiera przed narodzeniem ciała pożądań, co ma miejsce około czternastego roku życia, nie idzie ono wyżej niż pierwsze niebo, ponieważ nie jest odpowiedzialne za swoje czyny, tak jak nienarodzone dziecko nie jest odpowiedzialne za ból, który wyrządza matce poprzez obracanie się i wyginanie w jej łonie. W związku z tym dziecko nie doświadcza istnienia czyśćcowego. To, co nie zostało aktywowane, nie może umrzeć. W związku z tym ciało pożądań dziecka, wraz z jego umysłem, utrzyma się do momentu kolejnych narodzin. Z tego powodu takie dzieci są często w stanie pamiętać swoje poprzednie wcielenia, co zilustrujemy przypadkiem przytoczonym w innym miejscu. 

Dla takich dzieci pierwsze niebo jest miejscem oczekiwania, w którym bytują od jednego roku do dwudziestu lat, dopóki nie otrzymają możliwości kolejnego wcielenia. Jednakże jest to coś więcej niż zwykłe miejsce oczekiwania, ponieważ w trakcie tego okresu przejściowego dokonuje się duży postęp. 

Kiedy dziecko umiera, zawsze jest jakiś krewny oczekujący na niego, a jeżeli nie, to znajdują się ludzie, którzy lubili „matkować” dzieciom w życiu Ziemskim i czerpią radość z opiekowania się osamotnionymi dziećmi. Niesamowita plastyczność materiału emocjonalnego sprawia, że można stworzyć najwyśmienitsze żyjące zabawki dla dzieci, a ich życie jest jedną piękną zabawą. Jednakże nie zaniedbuje się także ich nauczania. Łączy się je w klasy według ich temperamentów, lecz niezależnie od wieku. W Świecie Pożądań łatwo jest dawać lekcje poglądowe na temat wpływu dobrych i złych pasji na zachowanie i szczęście. Te lekcje zostają nieusuwalnie zapisane na wrażliwym i emocjonalnym ciele pożądań dziecka i pozostają z nim po ponownych narodzinach. Tak więc wielu wiodących szlachetne życie ludzi zawdzięcza to temu, że otrzymywali takie szkolenie. Często, gdy rodzi się słaby duch, Współczujący (niewidzialni Przywódcy, którzy kierują naszą ewolucją) sprawiają, iż umiera on we wczesnym życiu, by mógł otrzymać dodatkowe szkolenie, by przygotować się na to, co możliwie będzie ciężkim życiem. Zdaje się to mieć miejsce szczególnie wtedy, gdy wyrycie na ciele pożądań było słabe, jako konsekwencja tego, że osoba umierająca była rozpraszana wieloma lamentami swoich krewnych lub spotkała ją śmierć w wypadku lub na polu bitwy. W takim przypadku nie doświadczył on odpowiedniej intensywności uczuć w swoim stanie pośmiertnym i w związku z tym rodzi się i umiera we wczesnym życiu, a strata ta zostaje nadrobiona w sposób wyjaśniony powyżej. Często obowiązek opieki nad takim dzieckiem spada na tych, którzy spowodowali tę anomalię. Mają w ten sposób szansę odkupić winę i nauczyć się lepszego postępowania. Możliwe też, że zostają rodzicami tego, którego skrzywdzili, i dbają o niego podczas tych kilku lat jego życia. Nie ma to znaczenia czy będą histerycznie lamentować nad jego śmiercią, ponieważ nie będzie żadnych obrazów z żadnymi konsekwencjami w ciele życiowym tego dziecka. 

Niebo jest także miejscem postępu dla wszystkich, którzy byli oczytani, artystyczni lub altruistyczni. Uczeń i filozof mają natychmiastowy dostęp do wszystkich bibliotek świata. Malarz czerpie nieskończoną radość płynącą ze stale zmieniających się połączeń kolorów. Szybko dowiaduje się, że jego myśli mieszają i kształtują kolory w zgodzie z jego wolą. Jego twórczość błyszczy i migocze życiem niemożliwym do osiągnięcia dla tego, kto pracuje z nudnymi pigmentami Ziemi. Muzyk nie dotarł tu jeszcze do miejsca, w którym jego sztuka wyrazi się w najpełniejszym wymiarze. Świat Fizyczny jest światem Formy. Świat Pożądań, gdzie znajdujemy czyściec i pierwsze niebo, jest głównie światem Koloru. Natomiast Świat Myśli, gdzie ulokowane jest drugie i trzecie niebo, jest sferą Tonu. Muzyka niebiańska jest faktem, a nie tylko metaforą. Pitagoras nie fantazjował, gdy mówił o muzyce sfer, ponieważ każde z ciał niebieskich ma określony ton, a razem tworzą niebiańską symfonię, o której Goethe również wspomina w prologu swojego utworu Faust, w którym wydarzenia rozgrywają się w niebie. Archanioł Rafał mówi: 

    „Słońce intonuje swą starożytną pieśń     Wśród śpiewu braterskich sfer.     Przyspiesza swój nadany przebieg     W burzliwy sposób przez lata.” 

Echo tej niebiańskiej muzyki dociera do nas nawet tu w Świecie Fizycznym. Jest ono naszą najcenniejszą własnością, mimo że jest ulotne jak zorza i nie może być stworzone na stałe, w przeciwieństwie do innych dzieł sztuki – rzeźby, obrazu, książki. W Świecie Fizycznym ton umiera i zanika na chwilę po tym, jak się rodzi. W pierwszym niebie echo to jest oczywiście o wiele piękniejsze i ma większą trwałość. W związku z tym muzyk słyszy słodsze brzmienia niż kiedykolwiek w życiu ziemskim. 

Doświadczenia poety są podobne do tych muzyka, ponieważ poezja jest ekspresją najgłębszych uczuć duszy poprzez słowa, które są układane w zgodzie z tymi samymi prawami harmonii i rytmu, które rządzą przelewaniem ducha w muzykę. Dodatkowo poeta znajduje wspaniałą inspirację w obrazach i kolorach, które są głównymi cechami Świata Pożądań. Stąd będzie on czerpał materiał do wykorzystania w swoim przyszłym wcieleniu. W podobny sposób pisarz akumuluje materiał i umiejętności. Filantrop pracuje nad swoimi altruistycznymi planami dla dobra ludzi. Jeżeli nie udało mu się to w jednym życiu, w pierwszym niebie zrozumie przyczynę swojej porażki i nauczy się jak pokonać przeszkody i uniknąć błędów, które uczyniły jego plan niewykonalnym. 

Z czasem nadchodzi moment, w którym rezultat bólu i cierpienia typowy dla czyśćca, wraz z radością pozyskaną z dobrych działań przeszłego życia zostają wbudowane w atom nasienny ciała pożądań. Wspólnie stanowią one to, co nazywamy sumieniem, tą skłaniającą siłą, która ostrzega nas przed złem, jako że powoduje ono ból, i skłania nas ku dobru, jako że powoduje ono szczęście i radość. Wtedy człowiek opuszcza swoje ciało pożądań, by te się rozpadło, podobnie jak zostawił swoje ciało fizyczne i ciało życiowe. Zabiera ze sobą jedynie siły atomu nasiennego, które mają formować jądra przyszłych ciał pożądań, ponieważ atom nasienny był stałą cząsteczką jego przeszłych pojazdów uczuciowych. 

Jak wspomniano wyżej, pobierane są siły atomu nasiennego. Dla materialisty siły i materia są nierozłączne. Okultysta wie, że jest inaczej. Dla niego nie są one dwoma całkowicie odrębnymi i oddzielnymi ideami, lecz dwoma biegunami jednego ducha. 

Materia jest skrystalizowanym duchem. 

Siła jest tym samym duchem, który jeszcze nie uległ krystalizacji. 

Pisaliśmy już o tym, lecz należy to dostatecznie silnie wyryć sobie w umyśle. Materia, która jest skrystalizowanym duchem, odpowiada domowi ślimaka, który jest skrystalizowanym ślimakiem. Siła chemiczna, która porusza materią, czyniąc ją dostępną do budowania form, oraz ślimak, który porusza swoim domem są również swoimi odpowiednikami. To, co teraz jest ślimakiem, z czasem stanie się domem, a to, co teraz jest siłą, z czasem stanie się materią, kiedy siła ta bardziej się skrystalizuje. Odwrotny proces ponownego rozkładu materii do ducha także zachodzi bezustannie. Bardziej gruboziarnistą fazę tego procesu widzimy jako rozkład, kiedy człowiek zostawia swoje pojazdy. W tym momencie duch atomu jest z łatwością odłączalny od bardziej gruboziarnistego ducha, który manifestował się jako materia. 

#### DRUGIE NIEBO 

W końcu człowiek, Ego, trójdzielny duch, wstępuje do drugiego nieba. Ubrany jest w powłokę umysłu, która zawiera trzy atomy nasienne – kwintesencję trzech porzuconych pojazdów. 

Kiedy człowiek umiera i traci swoje ciała fizyczne i życiowe, występuje u niego taki sam stan, jak wtedy, gdy ktoś zasypia. Ciało pożądań, jak wyjaśniliśmy, nie posiada żadnych organów gotowych do użycia. Zostaje ono wtedy przetransformowane z jajowatego owoidu w postać przypominającą ciało fizyczne, które zostało porzucone. Z łatwością możemy zrozumieć, że musi wtedy wystąpić okres nieświadomości przypominający sen, po którym człowiek obudzi się w Świecie Pożądań. Nie jest jednak rzadkością, że ludzie tacy są przez długi czas nieświadomi tego, co się z nimi stało. Nie zdają sobie sprawy, że umarli. Wiedzą, że są w stanie się poruszać i myśleć. Czasami jest nawet bardzo ciężko przekonać ich, że są rzeczywiście „martwi”. Zdają sobie sprawę, że coś się zmieniło, lecz nie są w stanie zrozumieć co. 

Nie ma to jednak miejsca, gdy następuje przejście z pierwszego nieba, które jest w Świecie Pożądań, w drugie niebo, które znajduje się w Regionie Konkretnych Myśli. Człowiek opuszcza wtedy swoje ciało pożądań. Jest on w pełni świadomy. Przechodzi w ogromny bezruch. Na ten moment wszystko zdaje się gasnąć. Nie jest on w stanie myśleć. Żadna zdolność nie jest aktywna, a mimo to człowiek wie, że jest. Ma uczucie stania w „Wielkim Zawsze”, stania całkowicie samotnie, lecz bez strachu. Jego dusza jest wypełniona wspaniałym pokojem, „który przewyższa wszelki umysł”. 

W nauce okultystycznej nazywa się to „Wielką Ciszą”. 

Następnie nadchodzi przebudzenie. Duch jest teraz w swoim ojczystym Świecie – w niebie. Pierwsze przebudzenie przynosi duchowi dźwięk „muzyki sfer”. W naszym życiu ziemskim jesteśmy tak pogrążeni w małych dźwiękach i odgłosach naszego ograniczonego środowiska, że nie jesteśmy w stanie usłyszeć muzyki maszerujących niebiańskich kul. Jednakże naukowiec okultystyczny ją słyszy. Wie, że dwanaście znaków Zodiaku i siedem planet tworzy daszek akustyczny i struny „siedmiostrunowej liry Apolla”. Wie, że gdyby najmniejszy dysonans zakłócił niebiańską harmonię tego doskonałego Instrumentu, nastąpiłoby „zniszczenie całej materii i zderzenie światów”. 

Siła rytmicznej wibracji jest dobrze znana wszystkim, którzy poświęcili temu tematowi choć najmniejszą uwagę. Na przykład żołnierzom nakazuje się przerwać marsz podczas przechodzenia przez most, ponieważ w przeciwnym razie ich rytmiczne kroki mogłyby zburzyć najmocniejszą konstrukcję. Historia biblijna o rozbrzmiewającym rogu baranim podczas marszu wokół murów Jerycha nie jest bezsensowna w oczach okultysty. W niektórych przypadkach podobne rzeczy miały miejsce bez lekceważących i niedowierzających uśmiechów świata. Kilka lat temu grupa muzyków ćwiczyła w ogrodzie w pobliżu bardzo solidnego muru starego zamku. W pewnym momencie w muzyce pojawił się wydłużony i bardzo przeszywający ton. Kiedy zabrzmiała ta nuta, mur zamku nagle upadł. Muzycy uderzyli w tonikę muru, a dźwięk trwał wystarczająco długo, by go zburzyć. 

Kiedy mówimy, że jest to świat tonów, nie można myśleć, że nie ma w nim żadnych kolorów. Wiele osób wie, że istnieje bliska relacja między kolorem i tonem; że kiedy uderza się w konkretną nutę, w tym samym czasie pojawia się konkretny kolor. Ma to miejsce również w Świecie Nieba. Zarówno kolor, jak i ton są obecne, lecz to ton jest sprawcą koloru. Dlatego też mówi się, że jest to w szczególności świat tonu, a to właśnie ten ton buduje wszystkie formy w Świecie Fizycznym. Muzyk jest w stanie słyszeć pewne tony w różnych elementach natury, jak na przykład wiatr w lesie, pieniącą się na plaży wodę, ryk oceanu, czy dźwięki różnych wód. Te połączone tony tworzą całość, która jest toniką Ziemi, jej „tonem”. Tak jak na talerzu z piaskiem powstają figury geometryczne, gdy przejedziemy po jego krawędzi smyczkiem, tak też formy, które widzimy dokoła nas, są skrystalizowanymi postaciami dźwięku archetypowych sił, które wspierają archetypy w Świecie Nieba. 

Praca wykonywana przez człowieka w Świecie Nieba jest wielostronna. Nie jest to w najmniejszym stopniu nieaktywna, senna czy iluzoryczna egzystencja. Jest to czas największych i najważniejszych działań przygotowujących do następnego życia, podobnie jak sen jest aktywnym przygotowaniem do pracy następnego dnia. 

Tutaj kwintesencja trzech ciał jest wbudowywana w trzyczęściowego ducha. Tyle ciała pożądań, ile człowiek wypracował podczas życia, oczyszczając swoje pragnienia i emocje, zostanie zespojone z duchem ludzkim i w ten sposób stworzy w przyszłości ulepszony umysł. 

Tyle ciała życiowego, ile duch życiowy wypracował i przez to ocalił przed rozpadem, jakiemu poddana jest reszta ciała życiowego, zostanie połączone z duchem życiowym, by zapewnić lepsze ciało życiowe i temperament w następujących życiach. 

Tyle ciała fizycznego, ile duch boski zachował poprzez słuszne działanie, zostanie w niego wplecione i przyniesie lepsze środowisko i możliwości. 

Uduchowienie pojazdu osiąga się kultywowaniem zdolności obserwacji, rozróżniania i pamięci oraz oddaniem wyższym ideałom, modlitwie, koncentracji, wytrwałości i słusznemu wykorzystywaniu sił życiowych. 

Drugie niebo jest prawdziwym domem człowieka – Ego, Myśliciela. Przebywa tu przez wieki, asymilując owoce ostatniego życia ziemskiego i przygotowując warunki ziemskie, które będą najbardziej odpowiadały jego kolejnemu krokowi w postępie. Dźwięk lub ton, który przenika ten Region i jest wszędzie widoczny jako kolor, jest w pewnym sensie jego narzędziem. To ta harmoniczna wibracja dźwięku będąca eliksirem życia wbudowuje w trzyczęściowego ducha kwintesencję trzyczęściowego ciała, od którego zależy jego wzrost. 

Życie w drugim niebie jest nadzwyczaj aktywne i pod wieloma względami różnorodne. Ego asymiluje owoce ostatniego życia na Ziemi i przygotowuje środowisko dla nowej fizycznej egzystencji. Nie wystarczy powiedzieć, że nowe warunki będą wyznaczone przez zachowanie i czyny w życiu, które właśnie zostało zakończone. Wymaga się, by owoce przeszłości zostały wplecione w Świat, który ma zostać następnym miejscem działań, w którym Ego zdobędzie świeże doświadczenia fizyczne i zbierze dalsze owoce. W związku z tym wszyscy mieszkańcy Świata Nieba pracują nad modelami Ziemi, z których wszystkie znajdują się w Regionie Konkretnych Myśli. Zmieniają cechy fizyczne Ziemi i powodują stopniowe zmiany, które zmieniają jej wygląd, przez co na każdy powrót do fizycznego życia przygotowane jest inne środowisko, gdzie mogą zostać zdobyte nowe doświadczenia. Klimat, flora i fauna są zmieniane przez człowieka pod kierownictwem wyższych Istot, co będzie opisane później. W związku z tym świat jest dokładnie tym, czym my sami, indywidualnie i zbiorowo, go uczyniliśmy. Podobnie będzie on taki, jakim go uczynimy. Naukowiec okultystyczny widzi we wszystkim, co się dzieje, przyczynę manifestującej się duchowej natury. Widzi to także w powszechności i niepokojąco rosnącej częstotliwości zakłóceń sejsmicznych, które wiąże z materialistycznym myśleniem nowoczesnej nauki. 

Prawdą jest, że czysto fizyczne przyczyny mogą spowodować takie zakłócenia, ale czy jest to ostatnie słowo w tym temacie? Czy zawsze możemy zyskać pełne wyjaśnienie poprzez samo rejestrowanie tego, co dzieje się na powierzchni? Z pewnością nie! Widzimy dwóch mężczyzn rozmawiających na ulicy i nagle jeden uderza drugiego i go przewraca. Jeden obserwator mógłby powiedzieć, że to zła myśl przewróciła tego człowieka. Inny mógłby zakpić z tej odpowiedzi i zadeklarować, że widział jak podnoszona była ręka, skurczyły się mięśnie, ręka została skierowana w odpowiednie miejsce i weszła w kontakt z ofiarą, która została przewrócona. To również jest prawda, lecz można śmiało powiedzieć, że gdyby na początku nie było złej myśli, uderzenie nie zostałoby wykonane. W podobny sposób okultysta mówi, że gdyby nie było materializmu, zakłócenia sejsmiczne nie miałyby miejsca. 

Praca człowieka w Świecie Nieba nie ogranicza się jedynie do zmieniania powierzchni Ziemi, która ma być miejscem jego przyszłych zmagań w opanowywaniu Świata Fizycznego. Jest on także aktywnie zaangażowany w uczenie się konstruowania ciała, które pozwoli mu na lepsze środki ekspresji. Przeznaczeniem człowieka jest zostać Twórczą Inteligencją i przez cały czas odbywa on swoje praktyki. Podczas swojego życia w niebie uczy się on budować różne rodzaje ciał – wliczając ludzkie. 

Mówiliśmy już o siłach, które działają wzdłuż dodatnich i ujemnych biegunów różnych eterów. Człowiek sam jest częścią tej siły. Ci, których nazywamy umarłymi, są tymi, którzy pomagają nam żyć. Im natomiast pomagają tak zwane „duchy natury”, którym oni przewodzą. Człowiek jest kierowany w tej pracy przez Nauczycieli z wyższych Hierarchii twórczych, którzy pomogli mu zbudować swoje pojazdy zanim zyskał samoświadomość, tak samo jak on sam teraz buduje swoje ciała we śnie. Uczą go one świadomie podczas życia w niebie. Malarz jest uczony wiernie oddawać oko, będąc zdolnym do przyjęcia idealnej perspektywy i rozróżnienia kolorów i kształtów w stopniu niepojętym wśród tych, którzy nie są zainteresowani kolorem ani światłem. 

Matematyk musi poradzić sobie z przestrzenią, a zdolność postrzegania przestrzeni jest związana z delikatnym dostosowywaniem trzech półokrągłych kanałów, które znajdują się w uchu. Każdy z nich wskazuje na jeden z trzech wymiarów przestrzeni. Logiczne myślenie i zdolności matematyczne są proporcjonalne do dokładności dostosowania tych półokrągłych kanałów. Muzyczne zdolności również zależą od tego samego czynnika, lecz oprócz potrzeby odpowiedniego dostosowania półokrągłych kanałów, muzyk potrzebuje ogromnej delikatności „włókien Cortiego”, których jest około dziesięć tysięcy w ludzkim uchu, a każde z nich jest zdolne do interpretowania około dwudziestu pięciu gradacji tonów. W uszach większości ludzi nie odpowiadają one na więcej niż trzy do dziesięciu możliwych gradacji. Wśród zwyczajnie umuzykalnionych ludzi najwyższy stopień wydajności wynosi około piętnaście dźwięków na każde włókno. Jednakże mistrz muzyki, który jest w stanie interpretować i sprowadzać muzykę ze Świata Nieba, wymaga wyższego zakresu, by być w stanie odróżnić różne nuty i wykryć najmniejszy dysonans w najbardziej skomplikowanych akordach. Osoby, które potrzebują organów o tak nadzwyczajnej delikatności, by dać ekspresję swoim zdolnościom, są pod specjalną opieką, jako że wyższy stopień ich rozwoju na to zasługuje i tego wymaga. Nikt inny nie klasyfikuje się tak wysoko jak muzyk, co jest zrozumiałe, gdy weźmiemy pod uwagę to, że malarz czerpie swoją inspirację głównie ze świata kolorów – z bliższego Świata Pożądań – a muzyk stara się przynieść nam atmosferę naszej niebiańskiej ojczyzny (której, jako duchy, jesteśmy obywatelami) i przełożyć ją na dźwięki życia ziemskiego. Jego misja jest najwyższa, ponieważ jako środek ekspresji dla życia duszy, muzyka ma naczelną władzę. To, że muzyka jest inna niż i wyższa od wszystkich innych form sztuki może zostać zrozumiane, gdy rozważymy to, że rzeźba lub obraz, gdy raz stworzone, stają się trwałe. Są one pobrane ze Świata Pożądań i w związku z tym łatwiej krystalizowane. Muzyka natomiast, jako że pochodzi ze Świata Nieba, jest bardziej ulotna i musi być odtwarzana za każdym razem, gdy ją słyszymy. Nie może zostać zniewolona, co pokazują nieudane próby, by tego częściowo dokonać, przy użyciu takich urządzeń mechanicznych jak fonografy i pianole. Muzyka reprodukowana w ten sposób traci wiele z poruszającej duszę słodyczy, którą posiada, gdy pochodzi prosto ze swojego własnego świata, niosąc ze sobą wspomnienia duszy o jej domu i przemawiając do niej w języku, któremu nie może się równać żadne piękno wyrażone w marmurze lub na płótnie. 

Narzędzie, za pomocą którego człowiek odbiera muzykę, jest najbardziej idealnym organem zmysłu w ludzkim ciele. Oko nie jest w żadnym stopniu prawdziwe, lecz ucho jest, ponieważ słyszy każdy dźwięk bez zniekształcenia, podczas gdy oko często zniekształca to, co widzi. 

Oprócz muzycznego ucha, muzyk musi również nauczyć się budować długą delikatną dłoń ze smukłymi palcami i wrażliwymi nerwami. W przeciwnym razie nie byłby w stanie odtwarzać melodii, które słyszy. 

Prawo natury mówi, że nikt nie może zamieszkać w bardziej wydajnym ciele, niż to, jakie jest w stanie zbudować. Człowiek najpierw uczy się budować pewną klasę ciała, a potem uczy się w niej żyć. W ten sposób odkrywa jej defekty i uczy się, jak je naprawić. 

Wszyscy ludzie pracują nieświadomie nad budowaniem swoich ciał podczas prenatalnego życia, dopóki nie nadejdzie moment, w którym kwintesencja poprzednich ciał – którą zachowali – ma zostać wbudowana. Wtedy zaczynają oni pracować świadomie. W związku z tym widzimy, że im bardziej człowiek się rozwija i im więcej pracuje nad swoimi pojazdami, czyniąc je w ten sposób nieśmiertelnymi, tym więcej siły ma, by zbudować nowe życie. Rozwinięty uczeń szkoły okultystycznej czasami rozpoczyna pracę nad budowaniem dla siebie ciała, gdy tylko zakończona zostaje praca zajmująca pierwsze trzy tygodnie, która należy tylko i wyłącznie do matki. Kiedy okres nieświadomego budowania mija, człowiek ma szansę wykorzystać swoją rodzącą się siłę twórczą. Rozpoczyna się wtedy prawdziwy i pierwotny proces stwórczy – „Epigeneza”. 

W związku z tym widzimy, że człowiek uczy się budować swoje pojazdy w Świecie Nieba i używać ich w Świecie Fizycznym. Natura zapewnia nam wszystkie etapy doświadczania w tak cudowny sposób i z tak wspaniałą mądrością, że w miarę jak uczymy się zaglądać coraz głębiej w jej sekrety, jesteśmy pod coraz większym wrażeniem naszej własnej nieistotności i oddajemy wiecznie rosnącą cześć Bogu, którego natura jest widocznym symbolem. Im więcej uczymy się o jej cudach, tym bardziej zdajemy sobie sprawę, że system świata nie jest obszernym perpetuum mobile, o czym chcieliby nas przekonać niemyślący ludzie. Równie logicznym byłoby myśleć, że jeżeli rzucilibyśmy nieuporządkowanymi znakami w powietrze, litery same ułożyłyby się w słowa pięknego wiersza po opadnięciu na ziemię. Im większa złożoność planu, tym bardziej przeważające argumenty przemawiające na korzyść teorii inteligentnego Boskiego Autora. 

#### TRZECIE NIEBO 

Po zasymilowaniu wszystkich owoców ostatniego życia i zmienieniu wyglądu Ziemi na tyle, by umożliwić sobie niezbędne środowisko dla następnego kroku w kierunku perfekcji; po nauczeniu się także, poprzez pracę nad ciałami innych, jak zbudować odpowiednie ciało, poprzez które będzie mógł wyrazić się w Świecie Fizycznym; i wreszcie po rozłożeniu umysłu na esencję, która buduje trzyczęściowego ducha, nagi indywidualny duch wznosi się na wyższy Region Świata Myśli – trzecie niebo. Tutaj dzięki nieopisanej harmonii tego wyższego świata jest on wzmacniany przed swoim następnym zanurzeniem się w materię. 

Po pewnym czasie przychodzi pragnienie nowego doświadczenia i kontemplacja nowych narodzin. To przywołuje duchowi wizję w formie serii obrazów – panoramę nowego życia, które go czeka. Jednakże, co bardzo istotne, panorama ta zawiera jedynie najważniejsze wydarzenia. Duch ma wolną wolę co do szczegółów. Jest to tak, jakby człowiek jadący do odległego miasta miał ograniczony czasowo bilet ze wstępnym wyborem trasy. Kiedy już wybiera i rozpoczyna swoją podróż, nie jest pewne, czy będzie mógł zmienić obraną trasę na inną. Może zajechać do tak wielu miejsc jak chce, w obrębie swojego limitu czasowego, lecz nie może zawrócić. W związku z tym, w miarę jak podąża dalej, staje się coraz bardziej ograniczony swoimi przeszłymi wyborami. Jeżeli wybrał drogę maszyny parowej wykorzystującej miękki węgiel, musi oczekiwać, że będzie zabrudzony i zakurzony. Gdyby wybrał sposób wykorzystujący antracyt lub elektryczność, byłby czystszy. Tak właśnie jest z człowiekiem w nowym życiu. Możliwe, że będzie musiał przeżyć ciężkie życie, lecz może wybrać, czy przeżyje je czysto, czy będzie tarzał się w błocie. Inne warunki także znajdują się pod jego kontrolą, poddane jedynie ograniczeniu płynącemu z jego przeszłych wyborów i czynów. 

Obrazy w panoramie nadchodzącego życia, o którym właśnie mówiliśmy, przewijają się od kołyski do grobu. Jest to odwrotna kolejność do tej, którą widzimy w panoramie pośmiertnej, która była już wyjaśniania i która przewija się przed oczami ducha natychmiast po jego wyzwoleniu z ciała fizycznego. Powodem tej radykalnej różnicy w dwóch panoramach jest to, że celem panoramy przed narodzinami jest pokazanie ponownie inkarnującemu Ego jak pewne przyczyny lub czyny zawsze przynoszą pewne rezultaty. W przypadku panoramy pośmiertnej cel jest odwrotny. Dąży ona bowiem do pokazania jak każde wydarzenie w przeszłym życiu było rezultatem jakiejś wcześniejszej przyczyny. Natura, lub Bóg, nie robi nic bez logicznego powodu, a im dalej szukamy, tym jaśniejsze staje się dla nas to, że Natura jest mądrą matką, zawsze wykorzystującą najlepsze środki, by osiągnąć swoje cele. 

Jednakże można zapytać: Dlaczego mielibyśmy ponownie inkarnować? Dlaczego musimy powracać do tej ograniczonej i nędznej egzystencji? Czemu nie możemy kolekcjonować doświadczeń w tych wyższych krainach, bez przychodzenia na Ziemię? Jesteśmy zmęczeni tym nudnym i żmudnym życiem! 

Takie pytania są oparte na nieporozumieniach kilku rodzajów. Przede wszystkim zdajmy sobie sprawę i wyryjmy to głęboko w tablicach naszej pamięci, że celem życia nie jest szczęście, lecz doświadczenie. Smutek i ból są naszymi najlepszymi nauczycielami, podczas gdy radości życia są jedynie przelotne. 

Wydaje się to surową doktryną, a serce krzyczy na samą myśl, że mogłaby to być prawda. Jednakże jest to prawda, a po jej zbadaniu okaże się, że jednak nie jest to tak surowa doktryna. 

Rozważmy błogosławieństwa, jakie przynosi nam ból. Gdybyśmy mogli położyć naszą dłoń na gorącym palniku i nie czuć żadnego bólu, dłoń mogłaby pozostać w tym miejscu, dopóki całe ramię nie zostałoby wypalone, a my nie wiedzielibyśmy o tym nic. W końcu byłoby za późno, by je uratować. To właśnie ból płynący z kontaktu z gorącym palnikiem sprawia, że zabieramy naszą dłoń, zanim stanie się jakakolwiek poważna szkoda. Zamiast utraty dłoni, uchodzimy zaledwie z pęcherzem, który szybko się zagoi. Jest to ilustracja ze Świata Fizycznego. Okazuje się, że ta sama zasada funkcjonuje w Świecie Moralnym i Świecie Mentalnym. Jeżeli obrażamy moralność, ukłucie sumienia przynosi nam ból, który powstrzymuje nas przed powtórzeniem tego czynu. Jeśli natomiast nie baczymy na pierwszą lekcję, natura będzie dawała nam coraz cięższe doświadczenia, dopóki w końcu nie wmusi w naszą świadomość tego, że „droga wiarołomnych niestała”. Jest to kontynuowane, dopóki w końcu nie zostajemy zmuszeni, by zwrócić się w nową stronę i wykonać kroku naprzód w kierunku lepszego życia. 

Doświadczenie to „wiedza o rezultatach przynoszonych przez czyny”. Jest to cel życia, tuż obok rozwijania „Woli”, która jest siłą, na mocy której powodujemy pewne rezultaty doświadczeń. Doświadczenie musi zostać zdobyte, lecz mamy wybór, czy zdobędziemy je ciężką ścieżką osobistych doświadczeń, czy poprzez obserwację czynów innych ludzi, rozumując i snując nad nimi refleksje, prowadzeni światłem doświadczenia, które już przeżyliśmy. 

Jest to metoda, według której uczeń okultyzmu powinien się uczyć, zamiast wymagać uderzeń niedoli i bólu. Im bardziej chętni jesteśmy, by uczyć się w ten sposób, tym mniej będziemy odczuwać kłujące kolce „drogi nieprawej” i tym szybciej zyskamy „drogę odwieczną”. 

Wybór należy do nas. Jednakże, dopóki nie nauczymy się wszystkiego, czego można nauczyć się w tym świecie, będziemy musieli do niego powracać. Nie możemy zostać w wyższych światach i uczyć się w nich tak długo, aż opanujemy wszystkie lekcje ziemskiego życia. Byłoby to równie rozważne jak wysłanie dziecka do przedszkola jednego dnia, a następnego na studia. Dziecko musi powracać do przedszkola dzień po dniu i spędzić lata w szkole podstawowej, a następnie w szkole średniej, zanim jego nauka rozwinie w nim wystarczające zdolności, by umożliwić mu rozumienie lekcji nauczanych w szkole wyższej. 

Człowiek również jest w szkole – w szkole doświadczeń. Musi powracać tu wiele razy, zanim opanuje całą wiedzę ze świata zmysłów. Żadne pojedyncze ziemskie życie, niezależnie od tego jak bogate w doświadczenia, nie dostarczy całej tej wiedzy. Natura orzeka więc, że człowiek musi powracać na Ziemię po interwałach odpoczynku, by wznowić pracę w miejscu, w którym ją pozostawił, dokładnie tak jak dziecko wznawia pracę w szkole każdego dnia, po przerwie na sen w nocy. To, że człowiek nie pamięta swoich poprzednich żyć, nie stanowi argumentu przeciwko tej teorii. Nie potrafimy przywołać wszystkich wydarzeń naszych obecnych żyć. Nie pamiętamy naszych zmagań, by nauczyć się pisać, a jednak zdobyliśmy zdolność sztuki pisania, co dowodzi temu, że rzeczywiście się uczyliśmy. Wszystkie zdolności, które posiadamy, są dowodem na to, że kiedyś i gdzieś je zdobyliśmy. Jednakże niektórzy ludzie pamiętają swoją przeszłość, co pokaże niesłychany przypadek przytoczony pod koniec następnego rozdziału, a jest to zaledwie jeden przypadek wśród wielu. 

Poza tym, jeżeli nie byłoby żadnego powrotu na Ziemię, to jaki byłby pożytek z życia? Dlaczego mielibyśmy do czegokolwiek dążyć? Dlaczego życie w szczęściu w wiecznym niebie miałoby być nagrodą za dobre życie? Jaka korzyść mogłaby płynąć z dobrego życia (z dobrymi uczynkami) w niebie, gdzie wszyscy są już szczęśliwi? Z pewnością w miejscu, gdzie każdy jest szczęśliwy i zadowolony, nikt nie potrzebuje współczucia, poświęceń i mądrych porad! Nikt nie potrzebowałby ich w takim miejscu, lecz na Ziemi jest wielu, którzy potrzebują dokładnie tych rzeczy, a takie humanitarne i altruistyczne cechy w największym stopniu służą zmagającej się ludzkości. W związku z tym Wielkie Prawo, które działa dla Dobra, sprowadza człowieka ponownie do świata, gdzie ma pracować ku korzyści swojej i innych, wraz ze swoimi zdobytymi skarbami, zamiast pozwalać im na zmarnowanie się w niebie, gdzie nikt ich nie potrzebuje. 

#### PRZYGOTOWANIA DO PONOWNYCH NARODZIN 

Zrozumiawszy potrzebę powtarzających się wcieleń, rozważymy teraz metodę, dzięki której osiąga się ten cel. 

Przed zanurzeniem się w materii, trzyczęściowy duch jest nagi i posiada jedynie siły czterech atomów nasiennych (które są jądrami trzyczęściowego ciała oraz powłoki umysłu). Jego zejście przypomina zakładanie kilku par rękawiczek o coraz większej grubości, tak jak to już opisaliśmy. Siły umysłu z poprzedniego wcielenia są wybudzane ze snu w atomie nasiennym. Zaczynają one przyciągać materiały z najwyższego obszaru Regionu Konkretnych Myśli w sposób podobny do tego, jak magnes przyciąga do siebie opiłki żelaza. 

Jeżeli zbliżymy magnes do nieuporządkowanej sterty opiłków mosiądzu, srebra, złota, żelaza, ołowiu i innych metali, zobaczymy, że wybiera on jedynie opiłki żelaza, a nawet spośród nich przyciągnie tylko tyle, na ile pozwoli mu jego siła. Jego siła przyciągania jest pewnego rodzaju i jest ograniczona do pewnej ilości tego rodzaju. To samo tyczy się atomu nasiennego. Może on przyciągnąć w każdym Regionie jedynie taki materiał, z którym jest powiązany, a na dodatek jedynie pewną określoną ilość tego materiału. W związku z tym pojazd budowany wokół tego jądra staje się dokładną kopią odpowiadającego mu pojazdu z poprzedniego wcielenia, odejmując zło, z którego pojazdy zostały oczyszczone, a dodając kwintesencję dobra, która została wcielona do atomu nasiennego. 

Materiał wybrany przez trzyczęściowego ducha formuje się w postać o kształcie dzwonu, który jest otwarty na dole, a na górze ma atom nasienny. Jeżeli wyobrazimy sobie tę ilustrację duchowo, możemy porównać ją do dzwonu nurkowego obniżanego coraz bardziej w morzu składającym się z cieczy o rosnącej gęstości. Odpowiadają one różnym obszarom Światów. Materia wprowadzona w teksturę ciała o kształcie dzwonu sprawia, że jest ono cięższe, a dzięki temu opada na niższy obszar i czerpie z niego określoną ilość kolejnej materii. W ten sposób staje się on jeszcze cięższy i opada jeszcze głębiej, dopóki nie przejdzie przez wszystkie obszary Regionu Konkretnych Myśli, a powłoka nowego umysłu człowieka nie stanie się kompletna. Następnie siły atomu nasiennego ciała pożądań zostają przebudzone. Atom nasienny ustawia się na szczycie dzwonu, wewnątrz, a materiały siódmego Regionu Świata Pożądań przyciągają się do niego, dopóki nie opadnie na Region szósty, gdzie zyska więcej materiału. Proces ten jest kontynuowany do momentu dotarcia do pierwszego Regionu Świata Pożądań. Dzwon ma teraz dwie warstwy – powłokę umysłu na zewnątrz oraz nowe ciało pożądań wewnątrz. 

Atom nasienny ciała życiowego zostaje następnie pobudzony do działania, lecz tutaj proces formowania nie jest tak prosty, jak w przypadku umysłu i ciała pożądań. Należy bowiem pamiętać, że pojazdy te były porównywalnie mniej zorganizowane, podczas gdy ciało życiowe i ciało fizyczne są bardziej zorganizowane i bardzo skomplikowane. Materiał, pewnej ilości i jakości, zostaje przyciągnięty w ten sam sposób i w zgodzie z tymi samymi prawami, jak w przypadku wyższych ciał. Jednakże budowanie nowego ciała oraz umiejscowienie go w odpowiednim środowisku są dokonywane przez cztery wielkie Istoty niezmiernej mądrości, które są Zapisującymi Aniołami, „Panami Przeznaczenia”. Wpływają one w taki sposób na eter odzwierciedlający ciała życiowego, że odbijają się w nim obrazy nadchodzącego życia. Ciało życiowe jest budowane przez mieszkańców Świata Nieba oraz duchy elementarne w taki sposób, by uformować konkretny rodzaj mózgu. Lecz należy pamiętać, że ponownie inkarnujące Ego, samo wpaja w nie kwintesencję swoich przeszłych ciał życiowych, a dodatkowo wykonuje odrobinę oryginalnej pracy. Dzieje się to po to, by w nadchodzącym życiu mogło być trochę przestrzeni na oryginalną i indywidualną ekspresję, nieokreśloną z góry przez przeszłe czyny. 

Zdecydowanie należy to zapamiętać. Istnieje zbyt duża tendencja do myślenia, że wszystko, co teraz istnieje, jest rezultatem czegoś, co istniało wcześniej. Gdyby rzeczywiście tak było, nie byłoby żadnego marginesu pozostawionego dla nowych i oryginalnych wysiłków oraz dla nowych przyczyn. Ciąg przyczynowo skutkowy nie jest monotonnym powtarzaniem. Cały czas następuje napływ nowych przyczyn. Stanowi to prawdziwy kręgosłup ewolucji – jedyną rzecz, która nadaje jej znaczenia i sprawia, że jest ona czymś innym niż rozwojem uśpionej rzeczywistości. Jest to „Epigeneza” – wolna wola, która składa się z wolności do wprowadzania czegoś całkowicie nowego, a nie jedynie z wyboru między dwoma biegami wydarzeń. Jest to ważny czynnik, który sam jest w stanie w satysfakcjonujący sposób wyjaśnić system, do którego należymy. Inwolucja i Ewolucja same w sobie są niewystarczalne, lecz w towarzystwie Epigenezy mamy pełną triadę wyjaśnienia. 

Los jednostki generowany w zgodzie z Prawem Konsekwencji jest bardzo złożony i zawiera stałe powiązania z wieloma Ego będącymi w inkarnacji, a także poza nią. Nawet ci inkarnujący w danym momencie mogą nie mieszkać w tej samej lokalizacji i przez to staje się niemożliwym, by przeznaczenie jednostki zostało wypełnione w jednym życiu lub w jednym miejscu. Ego jest w związku z tym wprowadzane w pewne środowisko i rodzinę, z którą jest w pewien sposób spokrewnione. Jeżeli chodzi o wypełnienie się przeznaczenia, to czasami nie ma znaczenia, do którego z kilku środowisk inkarnuje Ego. W takiej sytuacji Ego ma pozwolenie na to, by dokonać własnego wyboru. Jednakże, gdy Ego zostaje już usytuowane, działacze Panów Przeznaczenia obserwują niezauważenie, by żadne działanie oparte na wolnej woli nie udaremniło wypełnienia wybranej porcji przeznaczenia. Jeżeli zrobimy coś takiej natury i udaremnimy jakąś jego część, wykonają oni kolejny krok, by wymusić wypełnienie przeznaczenia. Należy jednak podkreślić, że nie czyni to człowieka bezsilnym. Jest to jedynie to samo prawo, które rządzi tym, co się stanie, gdy strzelimy z pistoletu. Jesteśmy wtedy niezdolni do zatrzymania pocisku, a nawet do zmiany jego toru w jakikolwiek sposób. Jego kierunek został ustalony przez pozycję, w której trzymany był pistolet, gdy wystrzeliliśmy. Mogło to zostać zmienione w dowolnym momencie przed pociągnięciem za spust, ponieważ do tego momentu mieliśmy pełną kontrolę. To samo tyczy się nowych czynów, które tworzą przyszłe przeznaczenie. Możemy do pewnego momentu zmodyfikować, a nawet zneutralizować, pewne przyczyny, które zostały już wprawione w ruch. Jednakże, kiedy zaczną już funkcjonować i nie zostanie podjęte żadne dalsze działanie, znajdą się one poza naszą kontrolą. Nazywa się to „dojrzałym” przeznaczeniem i to właśnie ten rodzaj ma się na myśli, gdy mówi się, że Panowie Przeznaczenia hamują jakiekolwiek próby jego uniknięcia. W odniesieniu do naszej przeszłości jesteśmy w dużym stopniu bezsilni. Jednakże w kwestii przyszłych czynów mamy pełną kontrolę, o ile nie jesteśmy ograniczeni naszymi przeszłymi czynami. Niedługo po tym, jak dowiemy się, że jesteśmy przyczyną naszego własnego smutku i radości, obudzimy w sobie potrzebę uporządkowania naszych żyć w harmonii z prawami Boga. W ten sposób wyniesiemy się ponad te prawa Świata Fizycznego. Jest to klucz do wyzwolenia, jak mówi Goethe: 

    „Od każdej siły, która trzyma świat w niewoli     Człowiek się uwolni, ucząc się samokontroli”. 

Ciało życiowe, będąc uformowanym przez Panów Przeznaczenia, nada formę ciału fizycznemu, narząd po narządzie. Ta matryca lub forma zostaje umieszczona w łonie przyszłej matki. Atom nasienny ciała fizycznego jest w trójkątnej główce jednego z plemników w nasieniu ojca. Samo to czyni zapłodnienie możliwym i jest to wyjaśnienie tego, że tak często zbliżenia seksualne są bezowocne. Chemiczne składniki płynu nasiennego oraz komórki jajowej są cały czas takie same i gdyby były to jedyne wymogi, to wyjaśnienie fenomenu niepłodności nie byłoby możliwe, gdybyśmy szukali go jedynie w materialnym i widzialnym świecie. Staje się to jednak jasne, kiedy zrozumiemy, że cząsteczki wody zamarzają jedynie wzdłuż linii sił w wodzie i manifestują się jako kryształy, zamiast zamarzać w jednolitą masę, co miałoby miejsce, gdyby nie istniały żadne linie sił przed koagulacją. Tak więc nie może zaistnieć żadne ciało fizyczne, dopóki nie ma ciała życiowego, w którym można zbudować potrzebny materiał. Podobnie musi być obecny atom nasienny ciała fizycznego, by zadziałać jako miernik jakości i ilości materii, która ma być wbudowana w ciało fizyczne. Mimo że w obecnym stadium rozwoju nigdy nie ma pełnej harmonii materiałów ciała, ponieważ oznaczałoby to idealne ciało, to dysonans nie może być na tyle duży, by zakłócać działanie organizmu. 

Dziedziczność jest prawdą jedynie w odniesieniu do materiału ciała fizycznego, a nie do właściwości duszy, które są w pełni indywidualne. Jednakże przychodzące Ego wykonuje również pewną ilość pracy nad swoim ciałem fizycznym, wpajając w nie kwintesencję swoich przeszłych fizycznych cech. Nikt nie jest dokładną mieszanką cech swoich rodziców, choć Ego jest ograniczone do wykorzystywania jedynie materiałów dostępnych w ciele matki i ojca. W związku z tym muzyk inkarnuje tam, gdzie może zdobyć materiał dla zbudowania smukłej dłoni i delikatnego ucha, wraz z wrażliwymi włóknami Cortiego i odpowiednim przystosowaniem trzech półokrągłych kanałów. Jednak zorganizowanie tych materiałów znajduje się w opisanym już stopniu pod kontrolą Ego. Jest to tak, jakby stolarz otrzymał stos desek do wykorzystania do budowy domu, w którym ma zamieszkać, lecz do jego własnego wyboru należy to, jaki rodzaj domu pragnie wybudować. 

Za wyjątkiem przypadków bardzo wysoko rozwiniętych istot, ta praca Ego jest praktycznie nieistotna w obecnym stadium ewolucji człowieka. Największy zakres kontroli jest dawany w budowaniu ciała pożądań, bardzo niewiele w budowie ciała życiowego i prawie w ogóle w budowie ciała fizycznego. Jednakże nawet tak niewielka ilość wystarcza, by uczynić każdą jednostkę wyrazem swojego własnego ducha i inną osobą niż jej rodzice. 

Kiedy ma miejsce zapłodnienie jajeczka, ciało pożądań matki pracuje nad nim przez okres od osiemnastu do dwudziestu jeden dni. Ego przyszłego dziecka pozostaje na zewnątrz w swoim własnym ciele pożądań i powłoce umysłu, lecz zawsze w bliskim kontakcie z matką. Po tym okresie Ego wchodzi w ciało matki. Pojazdy o kształcie dzwonu opuszczają się nad głową ciała życiowego, a dzwon zamyka się u dołu. Od tego momentu Ego hoduje swoje przyszłe narzędzie do momentu narodzin dziecka i rozpoczyna się nowe ziemskie życie ponownie inkarnującego Ego. 

#### NARODZINY CIAŁA FIZYCZNEGO 

Pojazdy noworodka nie od razu stają się aktywne. Ciało fizyczne jest bezradne przez długi czas po narodzinach. Myśląc analogicznie możemy łatwo zobaczyć, że to samo musi mieć miejsce w przypadku wyższych pojazdów. Naukowiec okultystyczny to dostrzega, lecz nawet bez jasnowidzenia rozsądek dyktuje, że rzeczywiście musi tak być. W trakcie jak ciało fizyczne jest powoli przygotowywane na oddzielne i indywidualne życie w ochronnej powłoce macicy, inne ciała również stopniowo rodzą się i przygotowują do działania. Mimo że czas podany w opisie poniżej jest jedynie przybliżony, jest on wystarczająco precyzyjny dla ogólnych celów i pokazuje połączenie między Mikrokosmosem a Makrokosmosem – jednostką a światem. 

W okresie bezpośrednio następującym po narodzinach, różne pojazdy przenikają się wzajemnie podobnie jak piasek przenika gąbkę, a woda przenika zarówno piasek jak i gąbkę (co zostało opisane już wcześniej). Lecz mimo że są one wszystkie obecne, tak jak w dorosłym życiu, to są one jedynie obecne. Żadne z ich dodatnich zdolności nie są aktywne. Ciało życiowe nie może wykorzystywać sił, które funkcjonują wzdłuż dodatniego bieguna eterów. Asymilacja, która działa wzdłuż dodatniego bieguna eteru chemicznego, jest bardzo delikatna podczas dzieciństwa, a działa ona dzięki makrokosmicznemu ciału życiowemu – dzięki eterom, które funkcjonują jako łono dla ciała życiowego dziecka aż do siódmego roku życia, stopniowo wspomagając jego dojrzewanie. Zdolność rozmnażania, która działa wzdłuż dodatniego bieguna eteru życiowego, również jest uśpiona. Ogrzewanie ciała, które przeprowadzane jest wzdłuż dodatniego bieguna eteru świetlnego, a także cyrkulacja krwi, mają miejsce dzięki makrokosmicznemu ciału życiowemu, którego etery wpływają na dziecko i powoli je rozwijają do momentu, w którym będzie ono w stanie samo kontrolować te funkcje. Siły działające wzdłuż ujemnego bieguna eterów są tym bardziej aktywne. Wydalanie ciał stałych, przeprowadzane wzdłuż ujemnego bieguna eteru chemicznego (odpowiadające obszarowi ciał stałych w Regionie Chemicznym), jest zbyt niepohamowane. To samo ma miejsce w przypadku wydalania cieczy, które przeprowadzane jest wzdłuż negatywnego bieguna eteru życiowego (odpowiadającego drugiemu/ciekłemu obszarowi Regionu Chemicznego). Bierne postrzeganie zmysłowe również jest niezmiernie znaczące. Dziecko jest bardzo podatne na wpływy i „zamienia się w słuch i wzrok”. 

Podczas wczesnych lat życia, siły działające wzdłuż ujemnego bieguna eteru odzwierciedlającego są również niesamowicie aktywne. W tych latach dzieci mogą „widzieć” wyższe światy i często mówią o tym, co widzą, dopóki kpiny osób starczych lub kary za „opowiadanie bajek” nie nauczą ich, by przestać. 

Godne pożałowania jest to, że młodzi są zmuszani do kłamstwa – lub chociaż do wypierania się prawdy – z powodu niedowierzania „mądrych” osób starszych. Nawet dochodzenia Towarzystwa Badań Paranormalnych (Society for Psychical Research) udowodniły, że dzieci często mają niewidzialnych przyjaciół, którzy często ich odwiedzają, dopóki te nie ukończą kilku lat. Podczas tych lat jasnowidzenie dzieci ma tak samo ujemną postać, jak w przypadku medium. 

Tak samo jest z siłami działającymi w ciele pożądań. Bierne odczuwanie bólu fizycznego jest obecne, podczas gdy uczucie emocji jest całkowicie nieobecne. Dziecko będzie oczywiście okazywało emocje przy najmniejszej prowokacji, lecz trwałość tych emocji jest jedynie chwilowa. Wszystko to jest jedynie powierzchowne. 

Dziecko ma także ogniwo umysłu, lecz jest prawie niezdolne do indywidualnej aktywności myślowej. Jest ono niezmiernie wrażliwe na siły działające wzdłuż ujemnego bieguna i przez to naśladuje innych oraz łatwo się uczy. W związku z tym widzimy, że wszystkie ujemne cechy są aktywne u nowonarodzonej jednostki, lecz zanim będzie ona w stanie używać swoich różnych pojazdów, dodatnie cechy muszą dojrzeć. 

Tak więc każdy pojazd jest wprowadzany na pewien stopień dojrzałości przez działania odpowiadającego mu pojazdu makrokosmosu, który funkcjonuje jako jego łono, dopóki stopień ten nie zostanie osiągnięty. 

Od pierwszego do siódmego roku życia ciało życiowe rośnie i powoli dojrzewa wewnątrz łona makrokosmicznego ciała życiowego, a dzięki większej mądrości tego makrokosmicznego pojazdu, ciało życiowe dziecka jest bardziej zaokrąglone i lepiej zbudowane, niż w późniejszym życiu. 

#### NARODZINY CIAŁA ŻYCIOWEGO 

Podczas gdy makrokosmiczne ciało życiowe kontroluje wzrost ciała dziecka, jest ono chronione przed niebezpieczeństwami, które zagrażają mu później, gdy niemądre indywidualne ciało życiowe przejmuje pełną kontrolę. Dzieje się to w siódmym roku życia, kiedy rozpoczyna się okres nadmiernego i niebezpiecznego wzrostu, i kontynuuje się przez następne siedem lat. Podczas tego okresu makrokosmiczne ciało pożądań pełni funkcję łona dla indywidualnego ciała pożądań. 

Gdyby ciało życiowe miało ciągłą i nieograniczoną władzę w królestwie ludzi, tak jak ma to miejsce u roślin, człowiek rósłby do ogromnych rozmiarów. Był czas w dalekiej przeszłości, gdy człowiek był zbudowany jak roślina, mając jedynie ciało fizyczne i ciało życiowe. Tradycje mitologiczne i folklorystyczne na całym świecie, które mówią o żyjących w dawnych czasach olbrzymach, są całkowicie prawdziwe, ponieważ ludzie rośli wtedy jak wysokie drzewa i z tego samego powodu. 

#### NARODZINY CIAŁA POŻĄDAŃ 

Ciało życiowe rośliny buduje liść po liściu, wynosząc łodygę coraz wyżej. Gdyby nie makrokosmiczne ciało pożądań, działoby się to w nieskończoność. Jednak makrokosmiczne ciało pożądań angażuje się w pewnym momencie i zatrzymuje dalszy wzrost. Siła, która nie jest potrzebna do dalszego wzrostu, staje się wtedy dostępna dla innych celów i jest wykorzystywana do budowania kwiatów i nasion. W podobny sposób ludzkie ciało życiowe, kiedy ciało fizyczne zaczyna być przez nie kontrolowane po siódmym roku życia, sprawia, że to drugie rośnie bardzo szybko. Jednakże, około czternastego roku życia, indywidualne ciało pożądań rodzi się z łona makrokosmicznego ciała pożądań. Staje się ono wtedy wolne, by oddziaływać na swoje ciało fizyczne. Nadmierny wzrost jest wtedy zatrzymywany, a siła używana dotychczas w tym celu staje się dostępna dla rozmnażania. Dzięki temu ludzka roślina może zakwitnąć i przynieść na świat kolejną. W związku z tym narodziny osobistego ciała pożądań wyznaczają okres dojrzewania. Od tego okresu odczuwany jest pociąg do płci przeciwnej, który jest szczególnie aktywny i niepohamowany w trzecim siedmioletnim okresie życia – od czternastego do dwudziestego pierwszego roku życia, ponieważ ograniczający umysł wciąż nie jest jeszcze wtedy narodzony. 

NARODZINY UMYSŁU 

Po czternastym roku życia przychodzi kolej na to, by umysł zawisł nad ciałem i zaczął być pielęgnowany przez makrokosmiczny umysł, co rozwinie jego uśpione możliwości i umożliwi mu oryginalne myślenie. Siły różnych pojazdów danej jednostki dojrzały teraz do takiego stopnia, że umysł może wykorzystywać je wszystkie w swojej ewolucji. Tak więc w dwudziestym pierwszym roku życia Ego staje się posiadaczem swojego kompletnego pojazdu. Robi to poprzez ciepło krwi, a także poprzez wykształcenie indywidualnej krwi. Łączy się to z pełnym wykształceniem eteru świetlnego. 

KREW BĘDĄCA POJAZDEM DLA EGO 

W okresie niemowlęcym i aż do czternastego roku życia szpik kostny czerwony nie tworzy wszystkich krwinek. Większość z nich jest dostarczana przez gruczoł grasicy, który jest największy u płodu i z wiekiem stopniowo zanika, w miarę jak indywidualna zdolność wytwarzania krwi rozwija się u rosnącego dziecka. Gruczoł grasicy niejako zawiera zapas krwinek przekazanych przez rodziców, a w konsekwencji dziecko, które pobiera swoją krew z tego źródła, nie zdaje sobie sprawy ze swojej indywidualności. Dopóki krew nie zaczyna być tworzona przez dziecko, nie będzie ono myślało o sobie jako o „Ja”. Kiedy gruczoł grasicy zanika w czternastym roku życia, uczucie „Ja” osiąga swoją pełną ekspresję, ponieważ krew jest wtedy produkowana i dominowana całkowicie przez Ego. Akapity znajdujące się poniżej wyjaśnią tę ideę oraz jej logikę. 

Należy zapamiętać, że asymilacja i wzrost zależą od sił działających wzdłuż dodatniego bieguna chemicznego eteru ciała życiowego. Zostaje on uwolniony w siódmym roku życia wraz z równowagą ciała życiowego. W tym czasie jedynie eter chemiczny jest w pełni dojrzały, a inne części potrzebują jeszcze trochę dojrzeć. W czternastym roku życia eter ciała życiowego, który wiąże się z rozmnażaniem, osiąga pełną dojrzałość. W okresie między siódmym a czternastym rokiem życia, nadmierna asymilacja zdołała zmagazynować pewną ilość siły, która przechodzi do organów płciowych i staje się gotowa do użycia w momencie, gdy ciało pożądań zostaje uwolnione. 

Ta siła seksualna jest magazynowana we krwi podczas trzeciego okresu siedmioletniego. W tym czasie eter świetlny, który umożliwia wytwarzanie ciepła krwi, jest rozwinięty i kontroluje serce tak, by ciało nie było zbyt gorące ani zbyt zimne. We wczesnym dzieciństwie temperatura krwi rośnie do nienormalnego poziomu. Podczas okresu nadmiernego wzrostu często ma miejsce sytuacja odwrotna, lecz u zapalczywej i niepohamowanej młodzieży, pasja i temperament często wypierają Ego poprzez nadmierne ogrzewanie krwi. Nasze określenia „wybuchającej” lub „kipiącej” złości są bardzo adekwatne. Niezmiernie stosownie mówimy także, że taka osoba „straciła głowę”, czyli stała się niezdolna do myślenia. Dokładnie to ma miejsce, gdy pasja, gniew lub temperament przegrzewają krew i w ten sposób wypierają Ego poza ciała. Używamy również odpowiedniego stwierdzenia, gdy, opisując osobę w takim stanie, mówimy: „straciła nad sobą kontrolę”. Ego jest poza swoimi pojazdami, a one wpadają w szał, gdyż są porzucone przez kierujący wpływ myśli, których jednym z zadań jest działanie jako hamulec dla impulsów. Wielkie i okropne niebezpieczeństwo takich wybuchów polega na tym, że zanim posiadacz ponownie wejdzie do swojego ciała, jakaś pozbawiona ciała istota może przejąć kontrolę nad ciałem i nie wpuszczać Ego. Nazywa się to „obsesją”. Jedynie człowiek, który zachowuje spokój i nie pozwala na to, by nadmiar ciepła go wyparł, może prawidłowo myśleć. Jako dowód potwierdzający stwierdzenie, że Ego nie jest w stanie działać w ciele, gdy krew jest zbyt gorąca lub zbyt zimna, przywołamy dobrze znany fakt, że nadmierne ciepło sprawia, że robimy się śpiący. Jeżeli natomiast ciepło przekroczy pewien poziom, wypiera Ego, pozostawiając ciało w omdleniu – nieprzytomne. Nadmierne zimno również ma tendencję do uczynienia ciała śpiącym lub nieprzytomnym. Jedynie gdy krew jest w okolicy normalnej temperatury, Ego może używać jej jako pojazdu dla świadomości. 

By dalej pokazać połączenie ego z krwią, możemy wspomnieć o rozpalonym rumienieniu się ze wstydu, które jest dowodem na to, że krew jest kierowana do głowy i w ten sposób przegrzewa mózg, paraliżując myśli. Strach jest natomiast stanem, w którym Ego chce zabarykadować się przed jakimś zewnętrznym niebezpieczeństwem. Kieruje ono wtedy krew do centrum i ciało staje się blade, ponieważ krew opuściła peryferie ciała i utraciła ciepło, paraliżując myśli. Krew „mrozi się”, ciało ma dreszcze, a zęby szczękają. Wszystko to jest analogiczne do sytuacji, w której temperatura ulega obniżeniu przez czynniki atmosferyczne. Ponadto w gorączce nadmiar ciepła powoduje majaczenie. 

Osoba o pełnym ukrwieniu, gdy jej krew nie jest zbyt gorąca, jest aktywna fizycznie i umysłowo, podczas gdy osoba anemiczna jest śpiąca. U jednej z nich Ego ma większą kontrolę, a u drugiej mniejszą. Kiedy Ego chce myśleć, kieruje krew z odpowiednim ciepłem do mózgu. Kiedy ciężki posiłek skupia działania Ego na przewodzie pokarmowym, człowiek nie może myśleć – jest śpiący. 

Dawne północnogermańskie ludy oraz Szkoci rozumieli, że Ego znajduje się we krwi. Żaden obcy nie mógł stać się z nimi powiązany, dopóki nie „wymieszał z nimi krwi” i w ten sposób nie został jednym z nich. Goethe, który był Adeptem, także pokazał to w Fauście. Faust ma właśnie podpisywać umowę z Mefistofelesem i pyta: „Dlaczego nie mogę podpisać zwykłym tuszem? Dlaczego muszę użyć krwi?”. Mefisto odpowiada: „Krew jest przedziwną esencją”. Mefisto wie, że ten, kto ma krew, ma człowieka. Wie, że bez ciepłej krwi Ego nie może znaleźć ekspresji. 

Ciepło odpowiednie dla prawdziwej ekspresji Ego nie jest obecne, dopóki umysł nie narodzi się z makrokosmicznego Konkretnego Umysłu, co ma miejsce, gdy osoba ma około dwudziestu jeden lat. Prawo ustawowe [w Stanach Zjednoczonych] uważa to za najwcześniejszy wiek, w którym człowiek jest uważany za zdolnego do korzystania z praw obywatelskich. 

W obecnym stadium ludzkiego rozwoju człowiek przechodzi przez te główne etapy w każdym cyklu życiowym, od jednych narodzin do następnych. 

### ROZDZIAŁ IV: PONOWNE NARODZINY I PRAWO KONSEKWENCJI 

Zaproponowano jedynie trzy warte uwagi teorie, aby wyjaśnić zagadkę Życia i Śmierci. W poprzednim rozdziale do pewnego stopnia wyjaśniliśmy jedną z tych trzech teorii – teorię Ponownych Narodzin, wraz z towarzyszącym jej prawem, Prawem Konsekwencji. Warto porównać teorię Ponownych Narodzin z pozostałymi dwoma zaproponowanymi teoriami, by ustalić ich względne oparcie w naturze. Okultysta nie może mieć żadnych wątpliwości. Nie mówi on, że „wierzy”, tak jak nie mówi, że „wierzy” w rozkwitanie róży lub w przepływ rzeki. Nie mówi, że „wierzy” w funkcjonowanie jakiejkolwiek niewidzialnej siły, która działa nieprzerwalnie w świecie materialnym tuż przed naszymi oczami. Nie mówimy o tych rzeczach, że w nie „wierzymy”. Mówimy, że „wiemy”, ponieważ je widzimy. Tak więc okultystyczny naukowiec może powiedzieć „wiem” w odniesieniu do Ponownych Narodzin, Prawa Konsekwencji i ich następstw. Widzi on Ego i może prześledzić jego ścieżkę, po tym jak opuszcza ono ciało fizyczne w momencie śmierci i aż do momentu, w którym ponownie pojawia się na Ziemi poprzez nowe narodziny. W związku z tym nie potrzebuje on żadnej „wiary”. Dla usatysfakcjonowania innych może być jednak dobrze zbadać te trzy teorie życia i śmierci, by wysnuć inteligentne wnioski. 

Każde wielkie prawo natury koniecznie musi pozostawać w harmonii ze wszystkimi pozostałymi jej prawami. Tak więc bardzo pomocne dla osoby pytającej może być zbadanie tych teorii pod kątem ich relacji z tym, co przez wszystkich uważane jest za „znane prawa natury”. Prawa te są obserwowane w tej części naszego wszechświata, z którą jesteśmy bardziej zaznajomieni. W tym celu najpierw wymienimy te trzy teorie: 

(1) Teoria Materialistyczna utrzymuje, że życie jest drogą od kołyski po grób; że umysł jest rezultatem pewnych współzależności materii; że człowiek jest najwyższą inteligencją w Kosmosie; oraz że jego inteligencja umiera, gdy jego ciało dezintegruje się przy śmierci. 

(2) Teoria Teologii twierdzi, że przy każdych narodzinach nowo stworzona dusza wkracza na arenę życia, świeżo spod ręki Boga, przechodząc przez bramę narodzin z niewidzialnego stanu w widzialną egzystencję; że na końcu jednego krótkiego okresu życia w świecie materialnym przechodzi ona przez bramę śmierci w niewidzialne nieznane, skąd już więcej nie powraca; że jej szczęście lub cierpienie po śmierci jest ustalane na całą wieczność na podstawie jej czynów podczas jednego nieskończenie krótkiego okresu pomiędzy narodzinami a śmiercią. 

(3) Teoria Ponownych Narodzin uczy, że każda dusza jest nieodłączną częścią Boga, obejmującą wszystkie boskie możliwości, tak jak nasiona rozwijające się w rośliny; że poprzez powtarzane egzystencje w ziemskim ciele o stopniowo poprawiającej się jakości, uśpione możliwości są powoli rozwijane w dynamiczne moce; że proces ten nie wyklucza nikogo, a cały gatunek ludzki w efekcie końcowym osiągnie cel perfekcji i zjednoczenie z Bogiem. 

Pierwsza z tych teorii jest monistyczna. Dąży ona do wyjaśnienia wszystkich faktów egzystencji jako procesów zawartych w świecie materialnym. Dwie pozostałe teorie zgadzają się w kwestii bycia dualistycznymi, co oznacza, że przypisują niektóre fakty i etapy egzystencji nadnaturalnemu i niewidzialnemu stanowi. Różnią się jednak znacznie pod innymi względami. 

Porównując materialistyczną teorię ze znanymi prawami wszechświata widzimy, że ciągłość siły jest równie mocno ugruntowana jak ciągłość materii. Nie wymaga to żadnych wyjaśnień. Wiemy także, że materia i siła są nierozłączne w Świecie Fizycznym. Jest to sprzeczne z materialistyczną teorią, która utrzymuje, że umysł umiera w momencie śmierci. Jeżeli nic nie może być w pełni zniszczone, musimy wliczać w to także umysł. Co więcej, wiemy, że umysł stoi wyżej niż materia, ponieważ kształtuje on twarz [tworząc miny], dzięki czemu staje się ona odbiciem lub lustrem umysłu. Odkryliśmy, że cząsteczki naszych ciał stale się zmieniają i że co najmniej raz na siedem lat następuje zmiana w każdym atomie materii, którą one budują. Jeżeli materialistyczna teoria byłaby prawdziwa, świadomość również powinna przechodzić całkowitą zmianę, bez żadnej pamięci o tym, co było wcześniej, tak więc ludzie nie mogliby nigdy pamiętać żadnego wydarzenia dłużej niż siedem lat. Wiemy, że tak nie jest. Pamiętamy wydarzenia z naszego dzieciństwa. Wiele z najbardziej trywialnych incydentów, choć zapomnianych w zwykłej świadomości, powracało w szybkiej wizji całego życia, której doświadczali ludzie tonący, po resuscytacji opowiadający o tym doświadczeniu. Podobne doświadczenia są również częste w stanach transu. Materializm nie jest w stanie wyjaśnić tych etapów pod- i nadświadomości. Ignoruje je. Na obecnym etapie badań naukowych, kiedy to wiodący naukowcy ustalili bez cienia wątpliwości istnienie tych zjawisk, polityka ignorowania ich jest poważnym defektem w teorii, która twierdzi, że rozwiązała największy problem życia – życie samo w sobie. 

Możemy w związku z tym bezpiecznie przejść dalej, traktując materialistyczną teorię jako nieadekwatną dla wyjaśnienia tajemnicy życia i śmierci, i zwracając się ku rozważeniu następnej teorii. 
Jednym z największych sprzeciwów wobec ortodoksyjnej teologicznej doktryny jest jej całkowita i jawna nieścisłość. Ze wszystkich niezliczonych dusz, które były stworzone i zamieszkiwały tę planetę od początku jej istnienia, nawet jeśli ten początek miałby mieć miejsce nie więcej niż sześć tysięcy lat temu, jedynie nieznacząca liczba „stu czterdziestu czterech tysięcy” ma zostać ocalona! Reszta ma być torturowana przez wieczność! Najlepiej zawsze wychodzi na tym diabeł. Nie sposób nie zgodzić się z Buddą w słowach: „Jeżeli Bóg pozwala na istnienie takiego cierpienia, nie może być dobry. Jeżeli nie jest w stanie tego zmienić, nie może być Bogiem”. 

Nic w naturze nie jest analogiczne do takiej metody tworzenia, po której następuje destrukcja. Jest to przedstawiane tak, że Bóg pragnie, by WSZYSCY byli ocaleni i jest przeciwny destrukcji kogokolwiek, ponieważ dla ich zbawienia „oddał swojego jedynego Syna”. Jednakże ten „cudowny plan zbawienia” nie zbawia! 

Gdyby transatlantycki liniowiec z dwoma tysiącami dusz na pokładzie wysłał wiadomość radiową, że tonie tuż przy mierzei Sandy Hook, czy uważalibyśmy za „cudowny plan zbawienia” wysłanie na pomoc motorówki zdolnej do uratowania jedynie dwóch lub trzech osób? Zdecydowanie nie! Jest bardziej prawdopodobne, że byłoby to potępione jako „plan destrukcji”, gdyby nie zapewniono odpowiednich środków do uratowania co najmniej większości ludzi znajdujących się w stanie zagrożenie. 

Lecz plan zbawienia teologów jest znacznie gorszy od tego, ponieważ dwa lub trzy z dwóch tysięcy to ogromnie większy odsetek niż ortodoksyjny teologiczny plan ratowania jedynie 144 000 z niezliczonych narodzonych dusz. Możemy również bezpiecznie odrzucić tę teorię, uznając ją za nieprawdziwą, ponieważ jest nierozsądna. Gdyby Bóg był wszechwiedzący, to rozwinąłby bardziej skuteczny plan. Tak też zrobił, a teoria powyżej jest jedynie teorią teologa. Nauki płynące z Biblii są znacznie inne, co zostanie ukazane później. 

Zwracamy się teraz ku rozważaniu doktryny Ponownych Narodzin, która zakłada powolny proces rozwoju przeprowadzany z niezachwianym uporem poprzez powtarzane wcielenia w formach o rosnącej wydajności, przy czym wszyscy z czasem osiągają wysokość duchowej wspaniałości, która obecnie jest dla nas niepojęta. Nie ma nic nierozsądnego ani trudnego do zaakceptowania w takiej teorii. Kiedy rozglądamy się dookoła, wszędzie w naturze widzimy to powolne i wytrwałe dążenie do perfekcji. Nie znajdujemy żadnego nagłego procesu tworzenia lub destrukcji, jakie zakłada teolog. Znajdujemy natomiast „Ewolucję”. 

Ewolucja jest „historią rozwoju Ducha w Czasie”. Wszędzie, co widzimy w różnych zjawiskach wszechświata dookoła nas, zdajemy sobie sprawę, że ścieżka ewolucji jest spiralą. Każde oczko spirali jest cyklem. Każdy cykl zlewa się z następnym, jako że oczka spirali są nieprzerwane. Każdy cykl jest ulepszonym produktem tych, które go poprzedzały, oraz twórcą bardziej rozwiniętych stanów, które będą po nim następowały. 

Linia prosta jest jedynie rozwinięciem punktu. Zajmuje ona jedynie jeden wymiar w przestrzeni. Teoria materialisty oraz ta teologa byłyby analogiczne do tej linii. Materialista chciałby, by linia życia zaczynała się wraz z narodzinami, a, żeby być konsekwentnym, godzina śmierci musiałaby ją kończyć. Teolog rozpoczyna swoją linię stworzeniem duszy tuż przed narodzinami. Po śmierci dusza żyje nadal, a jej przeznaczenie jest nieodwracalnie ustalane przez czyny kilku krótkich lat. Nie ma żadnego powrotu, aby naprawić błędy. Linia biegnie cały czas prosto, co sugeruje małą ilość doświadczenia i brak wzniesienia duszy po śmierci. 

Naturalny rozwój nie postępuje w linii prostej, którą sugerują te dwie teorie. Nie jest to także ścieżka okrężna, gdyż to sugerowałoby niekończącą się serię tych samych doświadczeń i wykorzystywanie jedynie dwóch wymiarów w przestrzeni. Wszystkie rzeczy poruszają się w postępujących cyklach, a żeby w pełni wykorzystać wszystkie możliwości postępu oferowane przez nasz trójwymiarowy wszechświat, niezbędnym jest, by ewoluujące życie również obrało trójwymiarową ścieżkę – spiralę – która stale biegnie do przodu i w górę. 

Niezależnie od tego czy spojrzymy na skromną małą roślinę w naszym ogrodzie, czy udamy się do Redwood w Kalifornii i przyjrzymy się jednej z ogromnych sekwoi wraz z jej mierzącą 12 metrów średnicą, zawsze zobaczymy to samo – każda gałąź, każda gałązka i każdy liść będą rosły w pojedynczej lub podwójnej spirali. Mogą też rosnąć przeciwlegle, parami, równoważąc się wzajemnie, podobnie jak przypływ i odpływ, dzień i noc, życie i śmierć i inne naprzemienne działania w naturze. 

Przyjrzyjmy się wygiętemu w łuk sklepieniu nieba i zaobserwujmy ogniste mgławice na ścieżce Układów Słonecznych – wszędzie rzuca się w oczy spirala. Wiosną Ziemia pozbywa się swojej białej pierzyny i wychodzi ze swojego okresu odpoczynku – snu zimowego. Wszystkie czynności dążą wszędzie w kierunku zapoczątkowania nowego życia. Czas upływa. Kukurydza i winogrona dojrzewają i są zbierane. Ponownie pracowite lato zlewa się w ciszę i bezczynność zimy. Ponownie śnieżna narzuta otula Ziemię. Lecz jej sen nie jest wieczny. Obudzi się ona ponownie na dźwięk piosenki kolejnej wiosny, co będzie stanowiło dla niej odrobinę dalszy rozwój na ścieżce czasu. 

Tak samo jest ze Słońcem. Wschodzi ono rano każdego dnia, lecz każdego ranka jest trochę dalej w swojej podróży przez rok. 

Wszędzie spirala – Naprzód, W górę, Wiecznie! 

Czy to możliwe, że to prawo, które jest tak uniwersalne we wszystkich innych domenach, nie funkcjonuje w życiu człowieka? Czy Ziemia budzi się co roku ze swojego snu zimowego, a drzewo i kwiat ponownie odżywają, lecz człowiek umiera? Nie może tak być! To samo prawo, które pobudza roślinę do kolejnego wzrostu, obudzi istotę ludzką na nowe doświadczenia, by dalej rozwijała się w kierunku perfekcji. W związku z tym teoria Ponownych Narodzin, która naucza o powtarzanych wcieleniach w stopniowo polepszających się pojazdach, jest w perfekcyjnej zgodzie z ewolucją i zjawiskami natury, podczas gdy pozostałe dwie teorie nie są. 

Patrząc na życie pod kątem etyki widzimy, że Prawo Ponownych Narodzin w towarzystwie Prawa Konsekwencji jest jedyną teorią, która zaspokoi pragnienie sprawiedliwości, pozostając w harmonii z faktami życia, które widzimy dookoła nas. 

Niełatwo jest logicznemu umysłowi zrozumieć jak „sprawiedliwy i miłosierny” Bóg może wymagać tych samych cnót od miliardów, których „z radością umieścił w różnych okolicznościach”, nie opierając się na żadnej widocznej zasadzie lub systemie, lecz robiąc to na chybił trafił, według swojego własnego kaprysu. Jeden żyje w luksusie, inny „żywi się okruszkami”. Jeden ma edukację moralną oraz atmosferę wysokich ideałów, inny zostaje umiejscowiony w podłym otoczeniu, gdzie uczony jest kłamać i kraść, a także, że im więcej będzie tego robił, tym większy sukces osiągnie. Czy sprawiedliwym jest wymagać od obu tego samego? Czy słusznym jest wynagradzać jednego za prowadzenie dobrego życia, jeżeli został umieszczony w środowisku, które niesamowicie utrudniało mu zbłądzenie? Czy słusznym jest karać drugiego, który miał wszystko utrudnione do takiego stopnia, że nie miał pojęcia co oznacza prawdziwa moralność? Zdecydowanie nie! Czyż nie bardziej logicznym jest sądzić, że mogliśmy źle zinterpretować Biblię, zamiast przypisywać Bogu taki potworny plan i metody działania? 

Bez sensu jest mówić, że nie powinniśmy dociekać tajemnic Boga, że są one poza naszym zasięgiem. Niesprawiedliwości życia mogą być satysfakcjonująco wyjaśnione przez bliźniacze Prawa Ponownych Narodzin oraz Konsekwencji i dzięki temu pozostać w harmonii z wizją sprawiedliwego i miłosiernego Boga, jaką szerzył sam Chrystus. 

Co więcej, za pomocą tych bliźniaczych praw wskazujemy drogę do emancypacji z obecnej niepożądanej pozycji lub środowiska, a także środki do osiągnięcia jakiegokolwiek stopnia rozwoju, niezależnie od tego jak niedoskonali jesteśmy obecnie. 

To, kim jesteśmy i co mamy, wraz ze wszystkimi naszymi dobrymi cechami, jest rezultatem naszych własnych działań w przeszłości. To, czego brakuje nam do fizycznej, moralnej i mentalnej świętości, może wciąż być nasze w przyszłości. 

Podobnie jak nie możemy zrobić nic innego niż ponownie podjąć nasze życie każdego ranka w miejscu, w którym złożyliśmy je poprzedniej nocy, tak i poprzez naszą pracę w poprzednich życiach stworzyliśmy warunki, według których teraz żyjemy i działamy. Obecnie także tworzymy warunki naszych przyszłych żyć. Zamiast opłakiwać brak tej lub tamtej zdolności, której pragniemy, musimy wziąć się do pracy, by ją zdobyć. 

Jeżeli jedno dziecko pięknie gra na jakimś instrumencie muzycznym bez prawie żadnego wysiłku, a inne, mimo nieugiętego wysiłku, gra słabo w porównaniu z tym pierwszym, to pokazuje to jedynie, że to pierwsze włożyło ten wysiłek w poprzednim życiu, a teraz z łatwością odzyskuje przeszłą biegłość. Wysiłki tego drugiego zaczęły się dopiero w obecnym wcieleniu, a w konsekwencji widzimy ciężką pracę. Jeżeli jednak to drugie będzie wytrwałe, może (nawet w obecnym życiu) stać się lepsze od tego pierwszego, jeżeli to pierwsze nie będzie stale się rozwijało. 

To, że nie pamiętamy wysiłku wkładanego w nabywanie danej umiejętności jest bez znaczenia, ponieważ nie zmienia to faktu, że umiejętność ta z nami pozostaje. 

Geniusz jest cechą charakterystyczną zaawansowanej duszy, która dzięki ciężkiej pracy w wielu poprzednich życiach rozwinęła się w pewnym kierunku ponad normalne osiągnięcia rasy ludzkiej. Ujawnia on w pewnym sensie stopień osiągnięć, które będą powszechną własnością nadchodzącej rasy. Nie można tego wytłumaczyć dziedzicznością, która dotyczy jedynie częściowo ciała fizycznego, a nie cech duszy. Jeżeli geniusz może zostać wytłumaczony dziedzicznością, to dlaczego nie ma długiej linii przodków zajmujących się wynalazkami, poprzedzającej Thomasa Edisona, z których każdy był bardziej zdolny niż jego poprzednik? Dlaczego geniusz się nie rozmnaża? Dlaczego syn Siegfried Wagner nie jest wspanialszy niż jego ojciec – Richard Wagner? 

W przypadkach, w których wyraz geniuszu zależy od posiadania specjalnie skonstruowanych i wykształcanych przez lata narządów, Ego naturalnie inkarnuje w rodzinie takich Ego, które od pokoleń pracowały nad tym, by zbudować podobny organizm. To dlatego dwudziestu dziewięciu muzyków o większym lub mniejszym geniuszu inkarnowało w rodzinie Bach w okresie dwustu pięćdziesięciu lat. To, że geniusz jest wyrazem duszy, a nie ciała, jest widoczne w tym, że nie rozwijał się on u nich stopniowo, osiągając rozkwit w osobie Jana Sebastiana Bacha. Zamiast tego, biegłość, która osiągnęła w nim swój najwyższy wyraz, znacznie przewyższała zarówno jego przodków, jak i potomków. 

Ciało jest jedynie narzędziem, a praca, którą ono wykonuje, zależy od Ego, które mu przewodzi, tak jak jakość melodii zależy od umiejętności muzyka, wspomaganej brzmieniem instrumentu. Dobry muzyk nie może w pełni wyrazić się na słabym instrumencie. Nawet na tym samym instrumencie wszyscy muzycy nie grają i nie mogą grać tak samo. To, że Ego inkarnuje jako syn świetnego muzyka, nie oznacza, że musi on być jeszcze większym geniuszem, co miałoby miejsce, gdyby fizyczna dziedziczność była faktem, a geniusz nie byłby cechą duszy. 

„Prawo Przyciągania” w podobnie satysfakcjonujący sposób wyjaśnia fakty, które przypisujemy dziedziczności. Wiemy, że ludzie podobnych gustów będą się wzajemnie przyciągać. Jeżeli wiemy, że jakiś przyjaciel jest w danym mieście, lecz nie znamy jego adresu, będziemy naturalnie kierowani Prawem Powiązań w naszych wysiłkach, by go odnaleźć. Jeżeli jest on muzykiem, to najprawdopodobniej zostanie znaleziony tam, gdzie zazwyczaj zbierają się muzycy. Jeżeli jest studentem, to będziemy go szukać w bibliotekach publicznych, czytelniach i księgarniach. Jeżeli natomiast lubi sport, szukalibyśmy go na torach wyścigowych, basenach i w pubach. Mało prawdopodobne jest to, że muzyk i student bywaliby często w miejscach wymienionych w poprzednim zdaniu. Można też śmiało powiedzieć, że poszukiwania osoby lubiącej sport nie byłyby skuteczne, gdybyśmy szukali jej w bibliotece lub na koncercie muzyki klasycznej. 

W podobny sposób Ego ciąży ku odpowiednim powiązaniom. Zmuszone jest, by to robić, przez jedną z bliźniaczych sił Świata Pożądań – siłę Przyciągania. 

Może to skłaniać do kontrargumentu, że w tej samej rodzinie są ludzie o całkowicie odmiennych gustach, a nawet zaciekli wrogowie. Skoro więc zadziałało Prawo Przyciągania, to dlaczego zostali oni do siebie przyciągnięci? 

Wyjaśnienie takich przypadków jest takie, że podczas wielu ziemskich żyć dane Ego utworzyło wiele relacji z wieloma różnymi ludźmi. Te relacje były przyjemne lub nie i wiązały się albo ze zobowiązaniem, które nie zostało uregulowane; albo z zadaniem dużej krzywdy i uczuciem bardzo silnej nienawiści między zranionym a jego wrogiem. Prawo Konsekwencji wymaga dokładnego wyrównania rachunków. Śmierć nie „spłaca wszystkiego”, podobnie jak przeniesienie się do innego miasta nie reguluje długu finansowego. Nadejdzie czas, gdy dwóch wrogów spotka się ponownie. Stara nienawiść sprowadziła ich do tej samej rodziny, ponieważ celem Boga jest to, by każdy kochał każdego. W związku z tym nienawiść musi być przetransformowana w miłość, a mimo że mogą spędzić wiele żyć na walczeniu ze sobą, to w jakimś momencie wyciągną lekcję i staną się przyjaciółmi lub wzajemnymi pomocnikami, zamiast wrogami. W takich przypadkach Zainteresowanie, jakie ci ludzie czuli wobec siebie, wprawiło w ruch siłę Przyciągania, a ona połączyła ich ze sobą. Gdyby byli zwyczajnie wzajemnie Obojętni, nie staliby się ze sobą powiązani. 

W taki sposób bliźniacze prawa Ponownych Narodzin oraz Konsekwencji rozwiązują, w racjonalny sposób, wszystkie problemy związane z ludzkim życiem, podczas gdy człowiek stopniowo postępuje w kierunku następnego etapu ewolucji – Superczłowieka. Tendencja postępu ludzkości jest naprzód i w górę bez końca, jak mówi ta teoria. Nie jest tak, jak myślą niektórzy ludzie, którzy pomieszali doktrynę Ponownych Narodzin z nierozsądnymi naukami niektórych indiańskich plemion, które wierzą, że człowiek odradza się w roślinach i zwierzętach. Oznaczałoby to retrogresję [cofanie się]. Nie można odnaleźć żadnego potwierdzenia doktryny retrogresji ani w naturze, ani w świętych księgach żadnej religii. Jest to poruszone w jednym (i tylko jednym) religijnym piśmie z Indii. W Katha Upanishad (rozdział 5, wers 9) jest napisane, że „Niektórzy ludzie, według swoich czynów, idą do łona, a inni do sthanu”. Sthanu to słowo z sanskrytu, które oznacza „bez ruchu”. Oznacza ono jednak także „filar”. Zinterpretowano to zdanie jako oznaczające, że niektórzy ludzie ze względu na swoje grzechy wracają do królestwa roślin żyjących w bezruchu. 

Duchy inkarnują jedynie po to, by zdobyć doświadczenie, by podbić świat, by pokonać niższe ja i zyskać samokontrolę. Kiedy zdamy sobie z tego sprawę, zrozumiemy, że nadejdzie czas, kiedy nie będzie potrzeby dalszej inkarnacji, ponieważ nauczyliśmy się już wszystkiego. Nauka płynąca z Katha Upanishad wskazuje na to, że zamiast pozostawać przywiązanym do koła narodzin i śmierci, człowiek w pewnym momencie przejdzie w stan „Nirwany”, w którym panuje bezruch. 

W Apokalipsie św. Jana znajdujemy takie słowa: „Zwycięzcę uczynię filarem w świątyni Boga mojego i już nie wyjdzie na zewnątrz”. Odnosi się to do całkowitego uwolnienia od fizycznej egzystencji. Nie ma nigdzie żadnego potwierdzenia dla doktryny transmigracji dusz. Człowiek, który ewoluował na tyle daleko, by mieć indywidualną i oddzielną duszę, nie może odwrócić tego procesu i wejść w pojazd zwierzęcia lub rośliny, które znajdują się pod kontrolą ducha zbiorowego. Indywidualny duch jest wyższym stopniem ewolucji niż duch zbiorowy, a mniejsze nie może posiąść większego. 

Oliver Wendell Holmes w swoim pięknym wierszu pod tytułem The Chambered Nautilus zawarł tę ideę ciągłego postępu w stale polepszających się pojazdach, prowadzącej do końcowego uwolnienia. Głodzik [występujący w tym wierszu] buduje swoją spiralną muszlę sekcjami, stale opuszczając mniejsze, z których wyrósł, aż dojdzie do ostatniej: 

    „Rok w rok obserwował ten cichy znój     Który szerzył jego lśniący zwój     Lecz wciąż, gdy rosła spirala     Zostawał zeszłoroczną, żyjąc w nowej     Kradł miękkim ruchem jej lśniące sklepienie     Przygotowywał jej bezczynne drzwi,     Rozciągał się w swoim nowo odnalezionym domu i nie znał     już starego.     Dzięki niebiańskiej wiadomości przyniesionej przez ciebie,     Dziecko błądzącego morza,     Zrzucone z jej kolan i zapomniane!     Z twych martwych ust rodzi się czystszy dźwięk     Niż Tryton kiedykolwiek dmuchnął ze swojego rogu!     Gdy dzwoni ona w moim uchu,     Przez głębokie jaskinie myśli słyszę głos, który śpiewa:     Buduj bardziej stabilne posiadłości, moja duszo!     Wraz z kolejnymi porami roku!     Pozostaw swoją nisko sklepioną przeszłość!     Pozwól każdej nowej świątyni, szlachetniejszej niż     poprzednia,     Zamykać cię przed niebem rozleglejszą kopułą,     Aż w końcu staniesz się wolny     Pozostawiając swoją za małą muszlę w niespokojnym morzu     życia!” 

Wspomniana wcześniej potrzeba zdobycia organizmu o konkretnej naturze przynosi na myśl interesujące działanie bliźniaczych praw Ponownych Narodzin i Konsekwencji. Prawa te są związane z ruchem ciał kosmicznych – Słońca, planet oraz znaków Zodiaku. Wszystkie poruszają się w harmonii z tymi prawami będąc kierowane po swoich orbitach przez zamieszkujące je duchowe Inteligencje – Duchy Planetarne. 

Z powodu precesji równonocy Słońce porusza się do tyłu przez dwanaście znaków Zodiaku w tempie około jednego stopnia przestrzeni na 72 lata, a przez jeden znak (30 stopni przestrzeni) w około 2100 lat, po całym kole natomiast w około 26000 lat. 

Jest to spowodowane tym, że Ziemia nie kręci się wokół nieruchomej osi. Jej oś sama porusza się w powolny i kołyszący się sposób (tak jak chwieje się bączek, który stracił prawie całą siłę). Przez to zatacza ona koło w przestrzeni i dlatego jedna gwiazda po drugiej stają się Gwiazdą Polarną. 

Z powodu tego chwiejnego ruchu Słońce nie mija równika w tym samym miejscu każdego roku, lecz o kilkaset prętów dalej. Stąd pochodzi nazwa „precesja równonocy”, ponieważ równonoc przychodzi zbyt wcześnie. 

Wszystkie wydarzenia na Ziemi związane z innymi ciałami niebieskimi i ich mieszkańcami są związane z tym i innymi kosmicznymi ruchami. Tak samo prawa Ponownych Narodzin i Konsekwencji. 

Kiedy Słońce przechodzi przez różne znaki zodiaku w ciągu roku, klimatyczne oraz inne zmiany wpływają na człowieka i jego działania na różne sposoby. Podobnie przejście Słońca przez procesję równonocy, przez dwanaście znaków Zodiaku (co nazywamy światowym rokiem), przynosi na Ziemię nowe warunki o znacznie większym zróżnicowaniu. Niezbędnym dla wzrostu duszy jest doświadczenie ich wszystkich. Tak naprawdę, jak już widzieliśmy, człowiek sam tworzy te warunki będąc w Świecie Nieba między wcieleniami. W związku z tym każde Ego rodzi się dwa razy podczas czasu, w którym Słońce przechodzi przez jeden znak Zodiaku. Jako że dusza sama w sobie jest z konieczności dwupłciowa, by mogła zdobyć całe doświadczenie, inkarnuje naprzemiennie w męskim i damskim ciele. Jest tak dlatego, że doświadczenie jednej płci szeroko różni się od doświadczenia drugiej. W tym samym czasie zewnętrzne warunki nie zostają mocno zmienione w przeciągu tysiąca lat i w związku z tym pozwalają jednostce otrzymać doświadczenie w dokładnie tym samym środowisku z perspektywy zarówno mężczyzny, jak i kobiety. 

Są to ogólne zasady, według których operuje Prawo Ponownych Narodzin. Jednakże, jako że nie jest to prawo ślepe, poddawane jest ono częstym modyfikacjom ustalanym przez Panów Przeznaczenia, Aniołów Zapisujących. Dzieje się tak na przykład w przypadku, gdy Ego potrzebuje wrażliwego oka lub ucha i istnieje możliwość zapewnienia mu tego odpowiedniego narzędzia w rodzinie, z którą nie miał wcześniej utworzonych powiązań. Czas na reinkarnację tego Ego mógł jeszcze nie nadejść, a Ego może potrzebować jeszcze dwustu lat, by w pełni dojrzeć. Jednakże Panowie Przeznaczenia widzą, że jeżeli nie wykorzystają tej możliwości, Ego będzie musiało spędzić w niebie na przykład o czterysta lub pięćset lat więcej niż trzeba, zanim kolejna taka szansa się pojawi. W związku z tym Ego jest wprowadzane do wcielenia przed zaplanowanym czasem, a brak odpoczynku w trzecim niebie zostaje nadrobiony w innym czasie. Widzimy więc, że nie tylko zmarli wpływają na nas w Świecie Nieba, lecz również my wpływamy na nich, przyciągając ich lub odpychając. Korzystna okazja do pozyskania odpowiedniego narzędzia może przyciągnąć jakieś Ego do wcielenia. Gdyby żadne narzędzie nie było dostępne, Ego byłoby trzymane w niebie dłużej, a nadmiar czasu zostałby odjęty z jego następnych niebiańskich żyć. 

Prawo Konsekwencji działa również w harmonii z gwiazdami, w związku z czym człowiek rodzi się w momencie, w którym rozłożenie ciał w układzie słonecznym zapewni warunki potrzebne dla jego doświadczenia i rozwoju w szkole życia. Dlatego też Astrologia jest absolutnie prawdziwą nauką, choć nawet najlepszy astrolog może coś błędnie zinterpretować, ponieważ jest omylny, jak każda istota ludzka. Gwiazdy dokładnie pokazują czas, w którym dług, którego spłaty oczekują Panowie Przeznaczenia, ma zostać spłacony. Uniknięcie tego jest poza kontrolą człowieka. Owszem, pokazują one dokładny dzień, lecz nie zawsze jesteśmy w stanie odczytać go prawidłowo. 

Prawdopodobnie najbardziej uderzający przypadek znany autorowi świadczący o niemożności uniknięcia tego, co zapisane jest w gwiazdach, mimo pełnej wiedzy o tym zapisie, miał miejsce w Los Angeles, w stanie Kalifornia w 1906 roku. Pan L., dobrze znany wykładowca, otrzymał pewne instrukcje astrologiczne. Zajęto się osobistym horoskopem pana L. Horoskop ujawnił podatność na wypadki. Pokazano panu L. jak wypadki i inne wydarzenia z przeszłości doprowadziły do obecnej sytuacji. Dodatkowo powiedziano mu, że przydarzy mu się kolejny wypadek i będzie on miał miejsce dwudziestego pierwszego dnia nadchodzącego lipca lub siedem dni później – dwudziestego ósmego. Druga data była uznana za bardziej niebezpieczną. Został on ostrzeżony przed jakimkolwiek podróżowaniem, a miejsce zagrażających obrażeń ustalono jako pierś, ramiona, barki i dolną część głowy. Był on całkowicie przekonany co do niebezpieczeństwa i obiecał pozostać w domu tego dnia. 

Autor pojechał na północ do Seattle, a kilka dni przed kluczową datą napisał do pana L., by ponownie go ostrzec. Pan L. odpowiedział, że pamięta o ostrzeżeniu i zastosuje się do niego. 

Następna komunikacja związana z tą kwestią pojawiła się ze strony wspólnego znajomego, który powiedział, że 28 lipca pan L. pojechał do Sierra Madre elektrycznym samochodem, który zderzył się z pociągiem. Pan L. odniósł obrażenia idealnie pasujące do wspomnianego powyżej opisu, a dodatkowo miał także przerwane ścięgno w lewej nodze. 

Pozostawało pytanie, dlaczego pan L., mając całkowitą wiarę w przepowiednię, zignorował radę. Wyjaśnienie przyszło trzy miesiące później, gdy powrócił do zdrowia na tyle, by napisać list, w którym było napisane: „Myślałem, że dwudziesty ósmy lipca był dwudziestym dziewiątym lipca”. 

Nie ma żadnej wątpliwości w umyśle autora, że był to przykład „dojrzałego” przeznaczenia, które jest niemożliwe do uniknięcia i które zostało dokładnie zapowiedziane w gwiazdach. 

Gwiazdy mogą w związku z tym być nazwane „Zegarem Przeznaczenia”. Dwanaście znaków Zodiaku odpowiada jego tarczy, Słońce i planety wskazówce godzinowej, która wskazuje na rok; a Księżyc wskazówce minutowej, która wskazuje na miesiąc roku, w którym różne elementy należące do dojrzałego przeznaczenia i związane z każdym życiem mają się rozwiązać. 

Jednakże nie da się dostatecznie podkreślić, że mimo iż są pewne rzeczy, przed którymi nie można uciec, człowiek ma pewien zakres wolnej woli w kwestii modyfikowania przyczyn, które zostały już wprowadzone w działanie. Pewien poeta obrazuje to w taki sposób: 

    „Jeden statek płynie na wschód, a drugi na zachód     Poruszane są przez dokładnie ten sam wiatr.     To układ żagla, a nie wicher     Decyduje o tym, gdzie on zmierza. 

    Gdy wiatry morza są ścieżkami przeznaczenia     A podróż jest wzdłuż i po życiu     To działania duszy ustalają cel,     A nie spokój lub walka”. 

Istotnym elementem jest to, że nasze obecne działania określają nasze przyszłe warunki. 

Ortodoksyjni fanatycy religijni, a nawet ci, którzy nie wyznają zupełnie żadnej religii, często wyciągają jeden ze swoich najmocniejszych kontrargumentów przeciw Prawu Ponownych Narodzin – że uczy się o nim „ignoranckich pogan” w Indiach, którzy w to wierzą. Jednakże, jeśli jest to prawo naturalne, to nie będzie żadnego kontrargumentu, który byłby wystarczająco mocny, by je obalić lub uczynić je niedziałającym. Zanim odniesiemy się do „ignoranckich pogan” lub wyślemy do nich misjonarzy, mogłoby być wskazane, byśmy przeanalizowali trochę naszą własną wiedzę. Dydaktycy wszędzie narzekają na powierzchowność ze strony studentów. Profesor Wilbur L. Cross z Yale wspomina (wśród wielu alarmujących przypadków ignorancji) to, że w klasie składającej się z 40 studentów, nikt nie był w stanie „umiejscowić” Judasza Iskarioty! 

Wydawać by się mogło, że praca misjonarzy mogłaby zostać korzystnie przekierowana z „pogańskich” krajów i z pracy w slumsach na oświecanie wykształconych jednostek naszego własnego kraju, biorąc pod uwagę stwierdzenia: „jeżeli chcesz pomagać innym, powinieneś zacząć od swojego najbliższego otoczenia” oraz „jako że Bóg nie pozwoli, by ignoranccy poganie zginęli”. Wydawałoby się lepsze zostawić tych ludzi w ignorancji, gdzie mogą być pewni nieba, niż oświecać ich i w ten sposób zwiększać ich szanse na trafienie do piekła. Zdecydowanie jest to przypadek sytuacji, w której: „gdzie ignorancja daje szczęście, głupio jest być mądrym”. Wyświadczylibyśmy sami sobie oraz poganom znaczną przysługę, gdybyśmy zostawili ich w spokoju i zaopiekowali się ignoranckimi chrześcijanami bliżej domu. 

Co więcej nazywanie tego pogańską doktryną nie obala samego twierdzenia. To, że doktryna ta jest najbardziej popularna na Wschodzie, nie jest żadnym obalającym ją argumentem. Podobnie byłoby w przypadku, gdyby trafność rozwiązania problemu matematycznego została unieważniona tylko dlatego, że nie lubilibyśmy osoby, która pierwsza by go rozwiązała. Jedynym pytaniem jest: „czy jest to prawidłowe?”. Jeżeli tak, to całkowicie bez znaczenia jest to, skąd po raz pierwszy przyszło dane rozwiązanie. 

Wszystkie inne religie jedynie przygotowywały na religię chrześcijańską. Były to religie rasowe i zawierały one jedynie częściowo to, co chrześcijaństwo zawiera w pełniejszej formie. Prawdziwe Ezoteryczne Chrześcijaństwo nie było jeszcze głoszone publicznie i nie będzie, dopóki ludzkość nie wyjdzie z materialistycznego etapu i nie stanie się gotowa na otrzymanie tych nauk. Prawa Ponownych Narodzin oraz Konsekwencji były nauczane w sekrecie cały czas, lecz poprzez bezpośredni rozkaz Samego Chrystusa, co zobaczymy, te dwa prawa nie były głoszone publicznie w świecie Zachodu przez ostatnie dwa tysiące lat. 

#### WINO JAKO CZYNNIK W EWOLUCJI 

By zrozumieć powód tego świadomego pomijania oraz środki wykorzystywane do ukrywania tych nauk, musimy wrócić do początku historii człowieka i zobaczyć jak dla jego własnego dobra był on prowadzony przez Wielkiego Nauczyciela ludzkości. 

W naukach okultystycznych etapy rozwoju na Ziemi są podzielone na okresy nazywane „Epokami”. Były dotychczas cztery takie Epoki, które określane są w następujący sposób, kolejno: Epoka Polariańska, Epoka Hiperborejska, Epoka Lemuriańska i Epoka Atlantydzka. Obecna Epoka jest nazywana Epoką Ariańską. 

W Pierwszej lub Polariańskiej Epoce to, co teraz nazywamy ludzkością, miało jedynie ciało fizyczne, tak jak obecne minerały. W związku z tym ludzkość była podobna do minerałów. 

W Drugiej lub Hiperborejskiej Epoce dodane zostało ciało życiowe, a tworzony człowiek posiadał ciało, które zbudowane było jak ciała roślin. Nie był on rośliną, lecz był jak roślina. 

W Trzeciej lub Lemuriańskiej Epoce otrzymał on swoje ciało pożądań i zyskał budowę podobną do zwierzęcia – człowiek-zwierzę. 

W Czwartej lub Atlantydzkiej Epoce rozwinięty został umysł i teraz, jeśli chodzi o zdolności istoty ludzkiej, wkracza ona na arenę życia fizycznego jako CZŁOWIEK. 

W obecnej, Piątej lub Ariańskiej Epoce, człowiek w pewnym stopniu rozwinie trzeci/najniższy aspekt swojego trzyczęściowego ducha – Ego. 

Uczeń jest proszony o to, by mocno wyryć sobie w umyśle dobitne stwierdzenie, że w procesie ewolucji, do momentu, w którym człowiek zyskał samoświadomość, absolutnie nic nie było pozostawione przypadkowi. 

Po uzyskaniu samoświadomości pojawił się pewien zakres dla wykorzystywania własnej zindywidualizowanej woli przez człowieka, by pozwolić na rozwijanie jego boskich duchowych mocy. 

Wielcy Przywódcy rodzaju ludzkiego biorą wszystko pod uwagę, wliczając w to pożywienie człowieka. Ma ono ogromne znaczenie w jego rozwoju. „Powiedz mi co jesz, a powiem ci czym jesteś” nie jest dalekosiężnym stwierdzeniem, lecz wielką prawdą w naturze. 

Człowiek Pierwszej Epoki był eteryczny. Nie zaprzecza to stwierdzeniu, że był jak minerał, ponieważ wszystkie gazy są minerałami. Ziemia była nadal miękka i nie skrystalizowała się jeszcze w pełni. W Biblii człowiek jest nazwany Adamem i mówi się, że był zrobiony z ziemi. 

Kain jest opisywany jako rolnik. Symbolizuje on człowieka z Drugiej Epoki. Miał ciało życiowe, tak jak rośliny, które utrzymywały go przy życiu. 

W Trzeciej Epoce jedzenie było pozyskiwane z żywych zwierząt, by uzupełnić wcześniejsze jedzenie roślinne. Mleko było środkiem wykorzystywanym przez ewoluujące ciało pożądań, co sprawiło, że ludzkość była jak zwierzęta. Oto, co oznacza zapis w Biblii, że „Abel był pasterzem”. Nigdzie nie jest napisane, że zabijał zwierzęta. 

W Czwartej Epoce człowiek ewoluował ponad zwierzęta – miał umysł. Myśli wyniszczają komórki nerwowe. Zabijają, niszczą i powodują ich rozpad. Dlatego też jedzeniem Epoki Atlantydzkiej była, analogicznie, padlina. Człowiek zabijał, by jeść i to dlatego Biblia mówi, że „Nimrod był niezwykłym łowcą”. Nimrod reprezentuje człowieka Czwartej Epoki. 

W międzyczasie człowiek schodził coraz głębiej w materię. Jego wcześniejsze ciało eteryczne uformowało wewnątrz szkielet i stało się twarde. Zatracił on także stopniowo duchową percepcję, którą posiadał we wcześniejszych Epokach. Tak zostało to zaprojektowane. Jego przeznaczeniem jest odzyskać ją na wyższym etapie, wraz z samoświadomością, której wtedy nie posiadał. Miał on, jednakże, podczas pierwszych czterech Epok, większą wiedzę na temat świata duchowego. Wiedział, że nie umiera i, że, gdy jedno ciało marniało, to było to niczym wysuszający się jesienią liść na drzewie – kolejne ciało urośnie, by zająć jego miejsce. W związku z tym nie miał on żadnej prawdziwej wdzięczności wobec możliwości i zalet tego ziemskiego życia konkretnej egzystencji. 

Lecz było to niezbędne, by przebudził się i dostrzegł w pełni ogromną wagę swojej konkretnej egzystencji i dzięki temu mógł nauczyć się z niej wszystkiego, co możliwe. Tak długo jak czuł, że był obywatelem wyższych światów i wiedział z całą pewnością, że życie fizyczne jest jedynie małą częścią prawdziwej egzystencji, nie traktował go wystarczająco poważnie. Nie angażował się w wykorzystywanie możliwości rozwoju, które można odnaleźć jedynie w obecnej fazie egzystencji. Próżnował przez cały swój czas, bez rozwijania zasobów tego świata, tak jak robią to ludzie w dzisiejszych Indiach z tego samego powodu. 

Jedynym sposobem, by wzbudzić u człowieka wdzięczność wobec fizycznej egzystencji, było pozbawienie go pamięci o jego wyższej, duchowej egzystencji na kilka wcieleń. W ten sposób podczas swojego ziemskiego życia nie mógł on posiąść żadnej pewnej wiedzy na temat niczego więcej niż jedno obecne życie fizyczne. Tym samym został on zmuszony, by szczerze zaangażować się w przeżywanie go. 

Istniały religie przed chrześcijaństwem, które nauczały Ponownych Narodzin oraz Prawa Konsekwencji, lecz przyszedł czas, w którym znajomość tej doktryny nie sprzyjała rozwojowi człowieka, a ignorancja wobec niej była uznawana za znak postępu. To pojedyncze życie miało stać się nadrzędne. W związku z tym widzimy, że religia chrześcijańska, w wersji prezentowanej większości, nie zawiera praw Konsekwencji i Ponownych Narodzin. Jednakże, jako że chrześcijaństwo jest religią najbardziej zaawansowanej rasy, musi być ono najbardziej zaawansowaną religią. Z powodu wyeliminowania tej doktryny z powszechnie dostępnych nauk chrześcijańskich, podbój świata materii dokonywany jest przez rasy anglosaską i krzyżacką, u których faza ta została posunięta najdalej. 

Jako że pewien dodatek lub zmiana w żywieniu człowieka pojawiały się w każdej Epoce, by pasować do jej warunków i spełniać jej cele, widzimy teraz dodany do żywności poprzednich Epok kolejny produkt – WINO. Było ono potrzebne ze względu na jego przyćmiewający wpływ na duchowy element człowieka. Żadna bowiem religia sama w sobie nie byłaby w stanie sprawić, że człowiek zapomni o swojej duchowej naturze i że zacznie myśleć o sobie jako o „robaku z ziemi” i wierzyć, że „ta sama siła porusza naszym ciałem i naszymi myślami”. Tak naprawdę nigdy nie planowano, by ludzkie przekonania poszły aż tak daleko. 

Dotychczas jedynie woda była wykorzystywana jako napój oraz w ceremoniach świątynnych. Jednakże po zatopieniu Atlantydy – kontynentu, który istniał kiedyś między Europą a Ameryką, gdzie obecnie znajduje się Ocean Atlantycki – ci, którzy uniknęli destrukcji zaczęli uprawiać winorośl i produkować wino, co widzimy w biblijnej historii Noego. Noe symbolizuje ludzi pozostałych po Epoce Atlantyckiej, którzy stali się zalążkiem dla Piątej Rasy, czyli naszymi przodkami. 

Aktywnym składnikiem alkoholu jest „duch” i, jako że ludzkość wcześniejszych Epok wykorzystywała rodzaje żywności najlepiej przystosowane do ich pojazdów, w Piątej Epoce dodano tego ducha do jedzenia wykorzystywanego wcześniej przez ewoluującą ludzkość. Oddziałuje on na ducha człowieka Piątej Epoki, paraliżując go tymczasowo, by był w stanie poznać, ocenić i podbić świat fizyczny oraz odpowiednio go docenić. W ten sposób człowiek na chwilę zapomina o swoim duchowym domu, trzymając się tej formy egzystencji, którą wcześniej gardził. Trzyma się tej formy ze wszystkich sił, dzięki przekonaniu, że ten świat to jedyne, co istnieje – albo po prostu woląc pewność istnienia tego świata od ryzykowania w kwestii nieba, którego nie rozumie w swoim obecnym otumanionym stanie. 

Jedynie woda była używana w Świątyniach, lecz teraz zostało to zmienione. Bachus, bóg wina, pojawia się wszędzie, a pod jego wpływem najbardziej rozwinięte narody zapominają, że istnieje wyższe życie. Nikt, kto składa hołd fałszywemu duchowi wina lub jakiegokolwiek napoju alkoholowego (produktu fermentacji i zniszczenia), nie będzie nigdy w stanie dowiedzieć się czegokolwiek o wyższym Ja – prawdziwym duchu, który jest samym źródłem życia. 

Wszystko to było przygotowaniem na nadejście Chrystusa i niesamowicie ważne jest to, że jego pierwszym czynem była zamiana „wody w wino” (J 2,11). 

Prywatnie nauczał on swoich apostołów Prawa Ponownych Narodzin. Nie tylko uczył ich słownie, lecz także „zabrał ich na górę”. Jest to mistyczne określenie oznaczające miejsce Inicjacji. W toku Inicjacji zobaczyli oni na własne oczy, że Ponowne Narodziny są faktem, gdyż pojawił się tam przed nimi Eliasz, który, jak im powiedziano, był także Janem Chrzcicielem. Chrystus w jednoznaczny sposób powiedział im wcześniej, mówiąc o Janie Chrzcicielu, że: „to on jest Eliaszem, który ma przyjść”. Wielokrotnie powtarza to w scenie przemienienia, mówiąc: „Eliasz już przyszedł, a nie poznali go i postąpili z nim tak, jak chcieli”. A następnie jest napisane, że: „wtedy uczniowie zrozumieli, że mówił im o Janie Chrzcicielu” (Mt 17,12-13). W tej sytuacji oraz w momencie, gdy On i Jego uczniowie omawiali Ponowne Narodziny, powiedzieli Mu oni, że niektórzy myśleli, że to On był Eliaszem, a inni, że był On jednym z proroków, którzy ponownie inkarnowali. Nakazał im „nie mówić nikomu” (Mt 17,9; Łk 9,21). Miało to przez tysiące lat być ezoteryczną nauką, znaną jedynie wśród kilku pionierów, którzy nadawali się do tej wiedzy, pchając wszystkich do przodu, do etapu rozwoju, w którym prawdy te ponownie będą znane człowiekowi. 

To, że Chrystus nauczał Ponownych Narodzin oraz Prawa Konsekwencji nie jest nigdzie równie jasno przedstawione, jak w przypadku historii człowieka, który urodził się ślepy. Apostołowie spytali Go wtedy: „kto zgrzeszył, że się urodził niewidomym - on czy jego rodzice?” (J 9,2). 

Gdyby Chrystus nie nauczał Ponownych Narodzin oraz Prawa Konsekwencji, naturalną odpowiedzią byłoby: „Nonsens! Jak człowiek mógłby zgrzeszyć zanim się narodził i w rezultacie sprowadzić na siebie ślepotę?”. Lecz Chrystus nie odpowiada w ten sposób. Nie jest zszokowany pytaniem ani nie traktuje go jako coś niecodziennego, co pokazuje, że jest to w harmonii z jego naukami. Wyjaśnia: „Ani on nie zgrzeszył, ani rodzice jego, ale [stało się tak], aby się na nim objawiły sprawy Boże”. 

Ortodoksyjna interpretacja jest taka, że człowiek ten urodził się ślepy, by Chrystus miał możliwość dokonania cudu i pokazania swojej mocy. Byłby to dziwny sposób na uzyskanie chwały ze strony Boga – przez swój kaprys skazywać mężczyznę na wiele lat ślepoty i nieszczęścia, by Bóg mógł „popisać się” w przyszłości! Człowieka, który zachowałby się w taki sposób, uznalibyśmy za okrutnego potwora. 

O ile bardziej logicznym byłoby sądzić, że może istnieć inne wyjaśnienie. Przypisywanie Bogu zachowania, które u istoty ludzkiej byłoby zdecydowanie potępione, jest z pewnością nierozsądne. 

Chrystus dokonuje rozróżnienia między fizycznie ślepym ciałem tego człowieka a Bogiem znajdującym się w jego wnętrzu, czyli Wyższym Ja. 

Ciało fizyczne nie popełniło żadnego grzechu. Bóg wewnątrz dopuścił się jakiegoś czynu, który zamanifestował się w tej konkretnej przypadłości, na którą on cierpi. Nazywanie człowieka Bogiem nie jest naciągane. Św. Paweł mówi: „Czyż nie wiecie, żeście świątynią Boga i że Duch Boży mieszka w was?”. Nazywa ludzkie ciało świątynią Boga, czyli wewnętrznego ducha. 

Co więcej, mimo że większość ludzi nie pamięta swoich przeszłych żyć, są tacy, którzy pamiętają, a każdy może je poznać, jeżeli będzie wiódł życie wymagane dla uzyskania tej wiedzy. Wymaga to ogromnej siły charakteru, ponieważ taka wiedza będzie niosła za sobą wiedzę o nieuchronnie zbliżającym się przeznaczeniu, które może na tyle kogoś martwić, że zamanifestuje się jako straszna tragedia. Natura łaskawie ukryła przed nami przeszłość i przyszłość, byśmy nie zostali pozbawieni spokoju umysłu poprzez cierpienie w oczekiwaniu na ból, który jest dla nas przewidziany. W miarę jak zyskamy większy rozwój, nauczymy się przyjmować wszystko ze spokojem, widząc we wszystkich problemach rezultat przeszłego zła i czując wdzięczność, że anulowane są w ten sposób nasze powstałe zobowiązania, a także wiedząc, że o tyle mniej stoi między nami, a dniem wyzwolenia z koła narodzin i śmierci. 

Kiedy jakaś osoba umiera w dzieciństwie w jednym życiu, taki człowiek nierzadko pamięta to życie w następnym ciele, ponieważ dzieci poniżej 14 roku życia nie odbywają podróży po całym cyklu życia, co wymagałoby zbudowania kompletnego zestawu nowych pojazdów. Zwyczajnie przechodzą one do wyższych Regionów Świata Pożądań i czekają tam na nowe wcielenie, które najczęściej ma miejsce od jednego do dwudziestu lat po śmierci. Kiedy ponownie inkarnują, przynoszą ze sobą stary umysł i ciało pożądań. Gdybyśmy słuchali tego, co mówią dzieci, często bylibyśmy w stanie odkryć i odtworzyć niektóre historie, jak na przykład ta: 

#### NIEZWYKŁA HISTORIA 

Pewnego dnia w Santa Barbara w stanie Kalifornia mężczyzna o nazwisku Roberts zwrócił się do wyszkolonego jasnowidza, który był również wykładowcą teozofii, z prośbą o pomoc w kłopotliwej sprawie. Pan Roberts dnia poprzedniego szedł ulicą, gdy nagle mała trzyletnia dziewczynka podeszła do niego, objęła go i nazwała ojcem. Pan Roberts był oburzony, myśląc, że ktoś chciał zrzucić na niego ojcostwo. Jednakże matka tego dziecka, która natychmiast do niego podeszła, była równie zdenerwowana i próbowała zabrać dziecko. Dziecko kurczowo trzymało się pana R., nalegając, że był on jej ojcem. Ze względu na okoliczności, o których powiemy później, pan R. nie mógł o tym zapomnieć i znalazł jasnowidza, który udał się z nim do domu rodziców tego dziecka, gdzie dziewczynka natychmiast podbiegła do pana R. i nazwała go ojcem. Jasnowidz, którego będę nazywał X, najpierw podszedł z dzieckiem do okna, by sprawdzić, czy tęczówka oka będzie się rozszerzać i kurczyć, gdy dziecko będzie zwracane ku i od światła. Zrobił to, by sprawdzić, czy istota inna niż prawowity właściciel była w posiadaniu ciała dziecka, ponieważ oko jest oknem duszy i żadna „opętująca” istota nie może zdobyć nad nim kontroli. Pan X odkrył jednak, że dziecko było normalne, a następnie przeszedł do ostrożnego przesłuchiwania dziecka. Po cierpliwej pracy z wymaganymi przerwami, by nie zmęczyć dziecka, oto jaką historię opowiedziało: 

Dziewczynka mieszkała ze swoim tatą, panem Robertsem oraz inną mamą w małym domu, który stał sam w miejscu, gdzie nie było żadnego innego domu. Niedaleko domu znajdował się mały potok, przy którym rosły jakieś kwiaty (tutaj wybiegła i przyniosła kilka „bazi kotków”). Była także deska leżąca w poprzek potoku, po której rodzice nie pozwalali jej chodzić, gdyż mogłaby wpaść do potoku. Pewnego dnia jej tata zostawił ją i jej mamę i nie wrócił. Kiedy skończyły się im zapasy jedzenia, jej mama położyła się na łóżku i zrobiła się sztywna. W końcu dziewczynka powiedziała uroczo: „Wtedy ja też umarłam, ale nie umarłam. Przyszłam tu”. 

Pan Roberts opowiedział następnie swoją historię. Osiemnaście lat temu mieszkał w Londynie, gdzie jego ojciec był właścicielem piwowaru. Zakochał się w swojej służącej. Jego ojciec sprzeciwiał się temu, więc uciekł z nią do Australii, gdzie wzięli ślub. Udał się do buszu i wyciął teren pod małą farmę, gdzie postawił mały domek przy potoku, taki jak opisywała mała dziewczynka. Urodziła im się w tym miejscu córka, a gdy miała około dwóch lat, wyjechał pewnego ranka na ścinkę nieco oddaloną od domu. Gdy tam był, podszedł do niego mężczyzna z karabinem, mówiąc, że aresztuje go za napad na bank, który miał miejsce w noc, w którą pan R. opuścił Anglię. Oficer wyśledził go, myśląc, że jest on przestępcą. Pan R. błagał, by pozwolono mu zobaczyć żonę i dziecko, lecz oficer myślał, że jest to pułapka, by przekazać go w ręce konfederatów. Odmówił mu więc i zawiózł go na wybrzeże, grożąc mu pistoletem. Zabrano go do Anglii, gdzie miał proces sądowy i udowodniono jego niewinność. 

Dopiero wtedy władze wzięły pod uwagę jego wrzaski o żonie i dziecku, które wiedział, że głodowały w tym dzikim i samotnym kraju. Wysłano do domku ekspedycję, lecz odnaleziono jedynie szkielety jego żony i dziecka. Ojciec pana Robertsa umarł w międzyczasie, a mimo że go wydziedziczył, jego bracia podzielili się z nim i przyjechał on do Ameryki, załamany. 

Pokazał on wtedy fotografie siebie i swojej żony. Zgodnie z sugestią pana X, pomieszano je z kilkoma innymi fotografiami i pokazano małej dziewczynce, która bez zawahania wybrała fotografie obojga swoich rzekomych rodziców. Zrobiła to mimo tego, że prezentowane fotografie były znacznie inne niż obecny wygląd pana Robertsa. 

## CZĘŚĆ II: Kosmogeneza i antropogeneza 

### ROZDZIAŁ V: RELACJA CZŁOWIEKA Z BOGIEM 

Wpoprzednich rozdziałach omawialiśmy człowieka w relacji z trzema z pięciu światów, które formują pole jego ewolucji. Częściowo opisaliśmy te światy i zwróciliśmy uwagę na różne pojazdy świadomości, poprzez które jest on z nimi powiązany. Zbadaliśmy jego relację z innymi trzema Królestwami – minerałów, roślin i zwierząt – odnotowując różnice w pojazdach i wiążące się z nimi różnice w świadomości między człowiekiem a każdym z tych królestw. Prześledziliśmy pełen cykl życiowy człowieka w trzech światach i zbadaliśmy działania bliźniaczych Praw Konsekwencji i Ponownych Narodzin oraz ich wpływ na ewolucję człowieka. 

Aby zrozumieć dalsze szczegóły dotyczące rozwoju człowieka, konieczne jest, by zbadać jego relację z Wielkim Architektem Niebiańskich Istot – z Bogiem, a także z Hierarchiami Niebiańskich Istot, które znajdują się na wielu różnych szczeblach rozwoju Drabiny Jakuba, która rozciąga się od człowieka do Boga i jeszcze dalej. 

Jest to niezmiernie trudne zadanie, a niejasne pojęcia określające Boga, które znajdują się w umysłach większości osób czytających literaturę związaną z tym tematem, nie ułatwiają tego zadania. Prawdą jest, że nazwy same w sobie nie są ważne, lecz bardzo ważnym jest, byśmy wiedzieli co mamy na myśli posługując się daną nazwą. W przeciwnym razie rezultatem będzie nieporozumienie. Jeżeli wspólna nomenklatura nie zostanie uzgodniona przez pisarzy i nauczycieli, obecny nieład będzie jeszcze bardziej mylący. Kiedy używana jest nazwa „Bóg”, zawsze niepewnym jest czy mowa jest o Absolucie, Jednej Egzystencji; czy o Najwyższej Istocie, Która jest Wielkim Architektem Wszechświata; czy też o Bogu, Który jest Architektem naszego układu słonecznego. 

Podział Boga na „Ojca”, „Syna” i „Ducha Świętego” jest również mylący. Mimo że Istoty określane przez te nazwy są znacznie ponad człowiekiem i warte są pełnej czci i uwielbienia, jakie ten jest w stanie oddać swoim najwyższym ideom Boskości, to w rzeczywistości różnią się One od siebie. 

Diagramy 6 i 12 mogą rozjaśnić tę kwestię. Należy pamiętać, że światy i Płaszczyzny Kosmiczne nie są ułożone jedna nad drugą w przestrzeni, lecz siedem Płaszczyzn Kosmicznych przenika się wzajemnie i wszystkie siedem światów. Są one stanami materii duchowej, przesiąkającej się wzajemnie, tak, by Bóg i inne wspomniane wielkie Istoty, nie byli tak daleko w przestrzeni. Przenikają one każdą część swoich własnych królestw, a także królestw o większej gęstości niż ich własna. Są one wszystkie obecne w naszym świecie, będąc właściwie i de facto „bliżej niż ręce i stopy”. Prawdą jest, kiedy mówimy: „Bo w Nim żyjemy, poruszamy się i jesteśmy”, ponieważ nikt z nas nie mógłby istnieć poza tymi wielkimi Inteligencjami, Które są obecne wszędzie i swoim Życiem utrzymują nasz świat przy życiu. 

Ukazano, że Region Eteryczny rozciąga się poza atmosferę naszej gęstej Ziemi; że Świat Pożądań rozciąga się w przestrzeni dalej niż Region Eteryczny; a także, że Świat Myśli rozciąga się jeszcze dalej w przestrzeni międzyplanetarnej niż powyższe. Oczywiście, światy o rzadszej substancji zajmują większą przestrzeń niż świat gęsty, który się skrystalizował i skondensował, a co za tym idzie, zajmuje mniej przestrzeni. 

Ta sama zasada obowiązuje na Płaszczyznach Kosmicznych. Najgęstsza z nich jest siódma (licząc z góry na dół). Jest ona zaprezentowana na diagramie jako większa niż inne. Powodem tego jest, że jest to płaszczyzna, z którą jesteśmy najintymniej powiązani i autor pragnął wskazać na diagramie jej główne obszary. Jednakże w rzeczywistości zajmuje ona mniej przestrzeni niż inne Płaszczyzny Kosmiczne. Trzeba jednak pamiętać, że, nawet z jej stosunkowo ograniczoną wielkością, jest ona wciąż niezmiernie rozległa, znacznie poza największe możliwości pojmowania ludzkiego. Wlicza w siebie miliony układów słonecznych podobnych naszemu, które są polami dla ewolucji wielu gatunków istot o zbliżonym statusie do naszego. 

O sześciu Płaszczyznach Kosmicznych znajdujących się ponad naszą nie wiemy nic, oprócz tego, że mówi się nam, że są to pola aktywności wielkich Hierarchii Istot o nieopisanej wspaniałości. 

Przechodząc z naszego Świata Fizycznego do wewnętrznych i subtelniejszych światów oraz w górę, poprzez Płaszczyzny Kosmiczne, odkrywamy, że Bóg, Architekt Układu Słonecznego, Źródło i cel naszej egzystencji, znajduje się w najwyższym rejonie siódmej Płaszczyzny Kosmicznej. Jest to Jego Świat. 

Jego królestwo składa się z systemów ewolucji będących w toku na innych planetach, które należą do naszego układu – na Uranie, Saturnie, Jowiszu, Marsie, Ziemi, Wenus, Merkurym i ich satelitach. 

Wielkie Duchowe Inteligencje określane jako Duchy Planetarne, które przewodzą tym ewolucjom, zwane są „Siedmioma Duchami przed Jego Tronem”. Są one Jego Ministrami, a każdy z nich nadzoruje pewną część Królestwa Bożego, które jest naszym Układem Słonecznym. Słońce jest także polem ewolucji najwyższych Istot w naszym Kosmosie. Mogą one przetrwać i rozwijać się dzięki ogromnym wibracjom słonecznym. Słońce jest najbliższym dostępnym nam widocznym symbolem Boga, jednak stanowi ono jedynie zasłonę dla Tego, co kryje się za nim. Nie można jednak powiedzieć publicznie, czym to jest. 

Kiedy próbujemy odkryć pochodzenie Architekta naszego układu słonecznego, odkrywamy, że musimy przejść do najwyższej z Płaszczyzn Kosmicznych. Znajdujemy się wtedy w Królestwie Istoty Najwyższej, Która emanowała z Absolutu. 

Absolut jest niepojęty. Żadne wyrażenie bądź porównanie, które jesteśmy w stanie pojąć, nie mogłoby adekwatnie oddać jego znaczenia. Manifestacja zakłada ograniczenie. Toteż najlepiej możemy scharakteryzować Absolut jako Nieograniczoną Istotę, jako Źródło Istnienia. 

Ze źródła Istnienia – Absolutu – wyłania się Istota Najwyższa na początku manifestacji. Jest to Ta Jedyna. 

W pierwszym rozdziale Ewangelii wg św. Jana ta Wielka Istota nazwana jest Bogiem. Z tej Istoty najwyższej emanuje Świat, Twórczy Dekret: „a bez Niego nic się nie stało”. Świat ten jest Synem jedynym, zrodzonym z Ojca (Istoty Najwyższej) przed wszystkimi wiekami – lecz nie chodzi tu o Chrystusa. Mimo że Chrystus jest wielki i chwalebny, wznosząc się znacznie wyżej ponad zwykłą ludzką naturę, to nie jest On Istotą Najwyższą. Zaprawdę „Słowo ciałem się stało”, lecz nie w ograniczonym znaczeniu jednego ciała, a w znaczeniu ciała wszystkiego, co istnieje w tym, jak i w milionach innych układów słonecznych. 

Pierwszy Aspekt Istoty Najwyższej może być scharakteryzowany jako MOC. Z niej pochodzi Drugi Aspekt – SŁOWO, a z obu tych aspektów pochodzi Trzeci Aspekt – RUCH. 

Z tej trzyaspektowej Istoty Najwyższej pochodzi siedem Wielkich Logosów. Zawierają one w Sobie wszystkie wielkie Hierarchie, które stopniowo coraz bardziej się od siebie różnią, w miarę jak przenikają różne Płaszczyzny Kosmiczne (zob. diagram 6). Istnieje czterdzieści dziewięć Hierarchii na drugiej Płaszczyźnie Kosmicznej, a na trzeciej 343 Hierarchie. Każda z nich jest w stanie dokonać siedmiokrotnych podziałów i podpodziałów, tak że na najniższej Płaszczyźnie Kosmicznej, gdzie manifestują się Układy Słoneczne, liczba podziałów jest prawie nieskończona. 

W Najwyższym Świecie siódmej Płaszczyzny Kosmicznej mieszka Bóg naszego Układu Słonecznego i Bogowie wszystkich innych Układów Słonecznych we Wszechświecie. Te wielkie Istoty również są trzyaspektowe w manifestacji, tak jak Istota Najwyższa. Ich aspekty to Wola, Mądrość i Działanie. Każdy z siedmiu Duchów Planetarnych, które pochodzą od Boga i sprawują pieczę nad ewolucją życia na jednej z siedmiu planet, jest także trzyaspektowy i wyłania z siebie Twórcze Hierarchie, który przechodzą przez siedmiostopniową ewolucję. Ewolucja przewodzona przez jednego z Duchów Planetarnych różni się od innych metodami rozwoju. 

Ponadto, przynajmniej w naszym schemacie planetarnym, byty najbardziej rozwinięte w najwcześniejszych etapach, które osiągnęły wysoki stopień perfekcji w poprzednich ewolucjach, przejmują funkcje pierwotnego Ducha Planetarnego i kontynuują ewolucję, a pierwotny Duch Planetarny przestaje brać czynny udział, lecz prowadzi swoich Regentów. 

Wyżej wymienione informacje dotyczą wszystkich układów słonecznych. Jednakże w odniesieniu do układu, do którego należymy, dalsze informacje stanowią nauki, które wyszkolony Jasnowidz może uzyskać poprzez osobiste badanie pamięci natury. 

### ROZDZIAŁ VI: PLAN EWOLUCJI 

#### Początek 

W harmonii z hermetycznym aksjomatem „jak na górze, tak na dole” i vice versa, Układy Słoneczne rodzą się, umierają i ponownie odradzają się w cyklach aktywności i spoczynku, tak jak człowiek. Stale ma miejsce wypalanie się i zamieranie aktywności w każdym regionie natury, odpowiadające przemienności przypływów i odpływów, dnia i nocy, lata i zimy, życia i śmierci. 

Uczy się, że na początku Dnia Manifestacji pewna Wielka Istota (określona przez Świat Zachodni imieniem Boga, lecz innymi imionami w innych częściach Ziemi) ogranicza się do pewnej części przestrzeni, w której decyduje się stworzyć Układ Słoneczny dla ewolucji zwiększającej jego samoświadomość (zob. diagram 6). 

Zawiera On w swojej własnej Istocie niezliczone cudowne Hierarchie, które z naszego punktu widzenia mają niezmierzoną moc duchową i wspaniałość. Są one owocem przeszłych manifestacji tej właśnie Istoty, a także innych Inteligencji, o stopniowo coraz to niższych stopniach rozwoju, aż do takich, które nie osiągnęły tak wysokiego etapu świadomości jak nasza obecna ludzkość. W związku z tym nie będą one w stanie ukończyć swojej ewolucji w tym Układzie. W Bogu - tej wielkiej zbiorczej istocie – zawarte są mniejsze istoty o każdym stopniu inteligencji i świadomości, od wszechwiedzy do nieświadomości głębszej niż ta należąca do najgłębszego transu. 

Podczas tego okresu manifestacji, o którym mowa, te zróżnicowane stopnie istot pracują, aby uzyskać więcej doświadczenia niż posiadały na początku tego okresu egzystencji. Ci, którzy w poprzednich manifestacjach uzyskali najwyższy stopień rozwoju, pracują teraz nad tymi, którzy nie uzyskali jeszcze żadnej formy samoświadomości. Ci, którzy rozpoczęli swoją ewolucję w poprzednim Dniu Manifestacji, lecz nie zaszli dostatecznie daleko, teraz podejmują swoje zadania ponownie, tak jak my podejmujemy naszą codzienną pracę rano w miejscu, w którym zakończyliśmy ją dnia poprzedniego. 

Jednakże nie wszystkie rodzaje Istot podejmują swoją ewolucję we wczesnych etapach nowej manifestacji. Niektóre muszą poczekać, dopóki ci, którzy ich poprzedzają, nie utworzą warunków koniecznych do ich dalszego rozwoju. W naturze nie istnieją procesy natychmiastowe. Wszystko rozwija się niezmiernie wolno, lecz absolutnie pewnym jest, że taki proces jest konieczny, aby uzyskać ostateczną perfekcję. Tak jak istnieją postępujące etapy w ludzkim życiu – dzieciństwo, młodość, męskość lub kobiecość, a potem starość – tak w makrokosmosie istnieją różne etapy odpowiadające tym wielu etapom życia mikrokosmicznego. 

Dziecko nie może wziąć na siebie obowiązków ojcostwa lub macierzyństwa. Jego niedostatecznie rozwinięte zdolności psychiczne i fizyczne sprawiają, że jest to niemożliwe. To samo tyczy się mniej rozwiniętych istot na początku manifestacji. Muszą one poczekać, dopóki te wyżej rozwinięte nie przygotują im odpowiednich warunków. Im niższy poziom inteligencji istoty ewoluującej, tym bardziej jest ona zależna od pomocy zewnętrznej. 

A więc na Początku najwyższe Istoty – te, które są najbardziej rozwinięte – pracują nad tymi, które mają najwyższy poziom nieświadomości. Później przekazują to zadanie bytom mniej rozwiniętym, które są wtedy w stanie popchnąć pracę nieco dalej. Wtedy w końcu budzi się samoświadomość. Ewoluujące życie staje się Człowiekiem. 

Od punktu, w którym powstaje samoświadome i indywidualne Ego, musi ono kontynuować i poszerzać swoją świadomość bez pomocy z zewnątrz. Doświadczenie i myśl zastępują wtedy zewnętrznych nauczycieli, a chwała, moc i wspaniałość jakie może ono uzyskać są bezgraniczne. 

Okres czasu poświęcony uzyskaniu samoświadomości i budowaniu pojazdów, poprzez które manifestuje się w człowieku duch, nazywa się „Inwolucją”. 

Późniejszy okres egzystencji, podczas którego indywidualna istota ludzka rozwija samoświadomość do boskiej wszechwiedzy, nazywa się „Ewolucją”. Siła w ewoluującej istocie, która czyni ewolucję tym, czym jest, a nie tylko odkrywaniem zarodkowych możliwości; która sprawia, że ewolucja każdej jednostki różni się od innych; która dostarcza element oryginalności i daje możliwość twórczych umiejętności, które ewoluująca istota ma pielęgnować, aby mogła stać się Bogiem – ta siła nazywa się „Geniuszem” a, tak jak już mówiliśmy, jej manifestacja to „Epigeneza”. 

Wiele zaawansowanych filozofii dnia dzisiejszego uznaje inwolucję i ewolucję. Nauka uznaje jedynie to drugie, ponieważ zajmuje się ona jedynie aspektem Formy manifestacji. Inwolucja należy do aspektu Życia. Aczkolwiek najbardziej zaawansowani naukowcy uważają również Epigenezę za udowodniony fakt. Koncepcja Kosmosu Różokrzyżowców zawiera w sobie wszystkie trzy elementy jako konieczne do pełnego zrozumienia przeszłego, teraźniejszego i przyszłego rozwoju Systemu, do którego należymy. 

#### ŚWIATY 

Aby zilustrować budowę Kosmosu, możemy posłużyć się prostym przykładem. Wyobraźcie sobie, że pewien człowiek chce zbudować dom, w którym chce zamieszkać. Najpierw wybiera on odpowiednią lokalizację, a następnie przechodzi do budowy domu, dzieląc go na różne pomieszczenia, które mają służyć różnym celom. Buduje kuchnię, jadalnię, sypialnie i łazienkę, a następnie dobiera do nich meble, tak aby służyły one odpowiednim celom. 

Kiedy Bóg pragnie tworzyć, szuka On odpowiedniego miejsca w przestrzeni, które następnie wypełnia swoją Aurą, przenikając swoim Życiem każdy atom substancji Rdzenia Kosmicznego zawartej w tej konkretnej przestrzeni, a tym samym budząc aktywność ukrytą w każdym nieoddzielonym atomie. 

Ta substancja Rdzenia Kosmicznego jest wyrazem ujemnego pola Ducha Uniwersalnego, podczas gdy Wielka Kreatywna Istota, którą nazywamy Bogiem (której, jako duchy, jesteśmy częścią) jest wyrazem dodatniej energii tego samego Uniwersalnego Absolutnego Ducha. Z ich wzajemnego oddziaływania na siebie wzięło się wszystko, co widzimy dokoła nas w Świecie Fizycznym. Ziemia, oceany, wszystko co manifestuje się jako minerały, rośliny, zwierzęta i ludzie – wszystko jest skrystalizowaną przestrzenią, emanującą z tej ujemnej substancji duchowej, która jako jedyna istniała na początku Bytu. Tak jak twardy dom ślimaka jest zestalonymi sokami jego miękkiego ciała, tak i wszystkie formy są krystalizacjami wokół ujemnego pola Ducha. 

Bóg czerpie z substancji Rdzenia Kosmicznego poza swoją najbliższą sferą, przez co substancje w powstającym Kosmosie stają się gęstsze niż w przestrzeni uniwersalnej pomiędzy Układami Słonecznymi. 

Kiedy Bóg przygotuje już w powyższy sposób materiał dla swojego Zamieszkiwania, to następnie zaczyna go porządkować. Każda część systemu jest przesiąknięta jego Świadomością, lecz mają miejsce różne modyfikacje tej świadomości w każdej części lub regionach. Substancja Rdzenia Kosmicznego jest wprowadzana w wibracje o zróżnicowanej częstotliwości, a zatem jest ona inaczej dostosowana w swoich różnych częściach lub regionach. 

Powyższe jest sposobem, na który światy zostają powoływane do istnienia i są dostosowywane do służenia różnym celom w planie ewolucyjnym, tak samo jak różne pokoje w domu mają służyć celom życia codziennego w Świecie Fizycznym. 

Zobaczyliśmy już, że jest siedem światów. Światy te mają różne „miary” i częstotliwości wibracyjne. W najgęstszym świecie (fizycznym) miara wibracji, mimo że w przypadku fal świetlnych osiąga ona częstotliwość setek milionów na sekundę, jest znikoma w porównaniu z miarą wibracji w Świecie Pożądań, który jest obok Fizycznego. Aby móc sobie to zobrazować, możemy zaobserwować wibracje cieplne odchodzące od bardzo rozgrzanego pieca lub z kaloryfera parowego przy oknie. 

Należy stale pamiętać, że światy te nie są odseparowane przestrzenią lub dystansem, tak jak Ziemia od innych planet. Są one stanami materii o różnych gęstościach i wibracjach, tak jak ciała stałe, ciekłe i gazowe naszego Świata Fizycznego. Światy te nie są także tworzone natychmiastowo na początku Dnia Manifestacji ani nie trwają one do samego jej końca. Tak jak pająk przędzie swoją sieć nitka po nitce, tak Bóg wytwarza w sobie jeden świat po drugim, gdy zachodzi konieczność nowych warunków w planie ewolucji, w który jest zaangażowany. Tak więc wszystkie siedem światów stopniowo różnicowano aż do ich obecnych form. 

Najwyższe światy są tworzone w pierwszej kolejności, i w miarę jak inwolucja ma stopniowo wprowadzać życie w coraz gęstszą materię budującą formy, subtelniejsze światy kondensują się stopniowo, a nowe światy zostają zróżnicowane w Bogu, aby zapewnić konieczne połączenie pomiędzy Nim a światami, które zostały utworzone. We właściwym czasie osiągnięty zostaje punkt najwyższej gęstości, dno materii. Od tego czasu życie zaczyna przechodzić do wyższych światów, wraz z postępem ewolucji. Sprawia to, że gęstsze światy zostają wyludnione, jeden po drugim. Kiedy osiągnięty zostaje cel, dla którego dany świat został stworzony, Bóg kończy swoją egzystencję, która stała się zbędna, poprzez zaprzestanie w sobie aktywności, która zapoczątkowała i podtrzymywała ten świat. 

Najwyższe (najsubtelniejsze, najrzadsze, najbardziej eteryczne) światy są tworzone jako pierwsze i eliminowane jako ostatnie, podczas gdy trzy najgęstsze światy, w których toczy się nasza obecna ewolucja, są jedynie stosunkowo przemijającym zjawiskiem związanym z zanurzeniem się ducha w materię. 

#### SIEDEM OKRESÓW 

Plan ewolucji rozgrywa się w tych pięciu światach w siedmiu wielkich Okresach Manifestacji, podczas których duch dziewiczy lub ewoluujące życie, staje się najpierw człowiekiem, a następnie Bogiem. 

Na początku Manifestacji Bóg różnicuje w sobie (nie z siebie) te duchy dziewicze, jak iskry z Płomienia, o tej samej naturze, które mogą same zostać podsycone do stania się Płomieniami. Ewolucja jest procesem podsycania, które ma doprowadzić do tego celu. W duchach dziewiczych zawarte są wszystkie możliwości ich Boskiego Ojca, wliczając zalążek niezależnej Woli, który sprawia, że są one w stanie zapoczątkowywać nowe stadia, które pierwotnie nie były w nich uśpione. Uśpione możliwości są podczas ewolucji przekształcane w dynamiczne siły i dostępne talenty, a niezależna Wola wprowadza nowe i oryginalne odstępstwa – lub Epigenezę. 

Przed początkiem pielgrzymki przez materię duch dziewiczy znajduje się w Świecie Dziewiczych Duchów, który jest tuż obok najwyższego z siedmiu Światów. Duch ten posiada Boską Świadomość, lecz nie samoświadomość. To, czyli moc Duszy i Twórczy Umysł, są zdolnościami lub mocami uzyskiwanymi poprzez ewolucję. 

Kiedy duch dziewiczy zostaje zanurzony w Świat Ducha Boskiego, staje się on oślepiony, a materia ta sprawia, że jest całkowicie nieświadomy. Jest tak nieświadomy warunków zewnętrznych, jak człowiek znajdujący się w najgłębszym transie. Ten stan nieświadomości przeważa podczas pierwszego okresu. 

W Drugim Okresie wchodzi on w stan bezsennego śnienia. W Trzecim Okresie osiąga etap snu, a w środku Czwartego Okresu, do którego właśnie weszliśmy, zostaje osiągnięta pełna świadomość człowieka. Jest to świadomość dotycząca jedynie najniższego z siedmiu światów. Podczas drugiej połowy tego Okresu i pozostałych trzech Okresów, człowiek musi rozszerzać swoją świadomość tak, aby obejmowała wszystkie sześć światów ponad Światem Fizycznym. 

Kiedy człowiek przechodził przez te światy podczas swojego zejścia, jego energie były kierowane przez Istoty wyższe, które pomagały mu kierować nieświadomą energię do wewnątrz, do budowy odpowiednich pojazdów. W końcu, kiedy stał się wystarczająco zaawansowany i wyposażony w trzyaspektowe ciało, które jest koniecznym narzędziem, te Istoty wyższe „otworzyły mu oczy” i skierowały jego wzrok na zewnątrz, na Region Chemiczny Świata Fizycznego, tak, aby jego energie mogły podbić ten Region. 

Kiedy wpasuje się on w Region Chemiczny, poprzez swoją pracę, jego kolejnym krokiem w postępie będzie skierowanie się ku rozszerzaniu świadomości, która obejmie Region Eteryczny, a następnie Świat Pożądań itd., itd. 

W terminologii Różokrzyża wyróżniamy następujące nazwy siedmiu Okresów: 

1. Okres Saturna   2. Okres Słońca   3. Okres Księżyca   4. Okres Ziemi   5. Okres Jowisza   6. Okres Wenus   7. Okres Wulkanu   

Okresy te są następującymi po sobie Ponownymi Narodzinami naszej Ziemi 

Nie wolno sądzić, że wyżej wspomniane Okresy mają cokolwiek wspólnego z planetami, które poruszają się po swoich orbitach dokoła słońca wraz z Ziemią. Właściwie nie da się wystarczająco mocno podkreślić, że nie istnieje żaden związek pomiędzy tymi planetami a Okresami. Okresy są po prostu przeszłymi, obecnymi i przyszłymi wcieleniami naszej Ziemi, „warunkami”, przez które ona przeszła, przechodzi obecnie i przejdzie w przyszłości. 

Pierwsze trzy Okresy (Saturna, Słońca i Księżyca) już się odbyły. Znajdujemy się teraz w Okresie Ziemi. Kiedy ten Okres naszego Globu zostanie zakończony, my i Ziemia przejdziemy przez warunki Okresu Jowisza, Wenus i Wulkanu, zanim wielki siedmiokrotny Dzień Manifestacji dobiegnie końca, a wszystko, co teraz jest wolą, znów połączy się z Absolutem na okres odpoczynku i asymilacji owoców naszej ewolucji, by znów wyłonić się do dalszego i wyższego rozwoju o świcie kolejnego Wielkiego Dnia. 

Trzy i pół Okresu, które mamy już za sobą, zostało spędzone na pozyskiwaniu naszych obecnych pojazdów i świadomości. Pozostałe trzy i pół okresu zostanie poświęcone doskonaleniu tych różnych pojazdów i rozszerzaniu naszej świadomości na coś zbliżonego wszechwiedzy. 

Podróż ducha dziewiczego od nieświadomości do wszechwiedzy, rozwijająca jego uśpione zdolności w energię kinetyczną, jest procesem o cudownej złożoności i początkowo przedstawiony zostanie jedynie najbardziej powierzchowny jej zarys. Jednakże w miarę naszego postępu w obecnym badaniu, podane zostanie więcej szczegółów, dopóki nie zostanie podany najbardziej dokładny obraz, jaki autor jest w stanie przekazać. Prosi się ucznia o kierowanie uwagi na definicje terminów, kiedy prezentowane są nowe idee. Należy zapoznawać się z nimi, jako że intencją jest uproszczenie materiału poprzez stosowanie w całej pracy zaledwie jednej znanej nazwy na tę samą ideę. Nazwa będzie tak opisowa jak to możliwe, by pojąć daną ideę, w nadziei uniknięcia nieporozumień wywodzących się z wieloimiennych terminów. Poprzez skupianie pełnej uwagi na definicjach nazw, nie powinno być to zbyt trudne dla nikogo o przeciętnej inteligencji, aby przyswoić wiedzę o przynajmniej zarysie planu ewolucji. 

To, że wiedza ta jest najwyższej wagi, zostanie, według nas, przyznane przez każdą inteligentną jednostkę. Żyjemy w tym świecie, rządzonym przez prawa natury. Według tych praw musimy żyć i działać i nie mamy możliwości wpływania na nie. Jeżeli znamy je i inteligentnie z nimi współpracujemy, to siły te staną się bardzo wartościowymi sługami, tak jak np. elektryczność i ekspansywna siła pary. Z drugiej strony, jeżeli ich nie rozumiemy i w naszej ignorancji działamy przeciwko nim, to stają się one najbardziej niebezpiecznymi wrogami, zdolnymi do okropnego zniszczenia. 

Zatem im więcej wiemy o operujących siłach natury, która to jest jedynie widocznym symbolem niewidzialnego Boga, tym lepiej powinniśmy być w stanie wykorzystać okazje, jakie oferuje ona dla rozwoju i mocy, dla wyzwolenia z oków i dla uniesienia ku mistrzostwu. 

### ROZDZIAŁ VII: ŚCIEŻKA EWOLUCJI 

Warto powiedzieć parę słów o diagramach użytych w celach ilustracji. Uczeń powinien pamiętać, że wszystko, co jest zredukowane do innego wymiaru nigdy nie może być precyzyjne. Obrazek domu nie mówiłby nam zbyt wiele, o ile mówiłby nam cokolwiek, gdybyśmy nigdy nie widzieli domu w naszym wymiarze. W takim wypadku widzielibyśmy na tym obrazku jedynie linie i plamy, a sam obrazek nie miałby dla nas sensu. Diagramy użyte, by zilustrować kwestie metafizyczne, w jeszcze mniejszym stopniu oddają faktyczny stan rzeczy z prostego powodu – redukcja jest znacznie większa. W przypadku obrazka trójwymiarowy dom został zredukowany do dwóch wymiarów. W przypadku diagramów przedstawiających Okresy, światy i Globy, idee te również zredukowano do dwóch wymiarów, lecz redukcja ta jest znacznie większa, gdyż koncepcje te operują między czwartym a siódmym wymiarem. Co za tym idzie, diagramy są znacznie mniej zgodne z prawdą niż obrazek. Musimy stale pamiętać, że światy te przenikają się wzajemnie, że Globy również się przenikają i że sposób, w jaki zostały przedstawione na diagramie, jest analogiczny do rozłożenia wszystkich kół zębatych zegarka i położenie ich obok siebie w celu ukazania jak działa zegarek. Jeżeli diagramy te mają przynieść jakikolwiek pożytek, to muszą być pojęte duchowo. W przeciwnym razie będą one bardziej mącić niż oświecać. 

#### OKRĄŻENIA I NOCE KOSMICZNE 

Okres Saturna jest pierwszym z siedmiu Okresów i właśnie na tym wczesnym etapie duchy dziewicze podejmują swój pierwszy krok ku ewolucji Świadomości i Formy. Nawiązując do diagramu 7 można zauważyć, że impuls ewolucyjny podróżuje siedem razy dokoła siedmiu Globów, A, B, C, D, E, F, G (strzałki wskazują kierunek). 

Najpierw część ewolucji zostaje osiągnięta na Globie A, umiejscowionym w Świecie Ducha Boskiego, najrzadszym z pięciu światów, które tworzą nasze pole ewolucji. Następnie stopniowo ewoluujące życie zostaje przeniesione na Glob B, który jest ulokowany w nieco gęstszym Świecie Ducha Życiowego. Tutaj zachodzi kolejny etap ewolucji. We właściwym czasie ewoluujące życie jest gotowe, aby wkroczyć na arenę Globu C, który jest umiejscowiony i uformowany z jeszcze gęstszej substancji Regionu Abstrakcyjnych Myśli. Po przyswojeniu lekcji tego etapu egzystencji, fala życiowa rusza naprzód do Globu D, który jest ulokowany i uformowany z substancji Regionu Konkretnych Myśli. Jest to najgęstszy stopień materii osiągany przez falę życiową podczas Okresu Saturna. 

Odtąd fala życiowa jest niesiona znów ku górze do Globu E, które jest umiejscowiony w Regionie Abstrakcyjnych Myśli, tak jak Glob C, jednak warunki panujące na nim nie są takie same jak na Globie C. Jest to etap Inwolucyjny, więc substancje światów stają coraz gęstsze. Tendencją wszystkiego jest stawać się gęstszym i bardziej stałym wraz z upływem czasu. Ponadto, jako że ścieżka ewolucji jest spiralą, jest to oczywiste, że, pomimo że mija się te same punkty, to warunki nigdy nie są takie same, lecz są już na wyższych i bardziej zaawansowanych płaszczyznach. 

Kiedy praca na Globie E zostaje ukończona, kolejnym krokiem jest Glob F, który jest umiejscowiony w Świecie Ducha Życiowego, tak jak Glob B. Następnie fala życiowa przenosi się ku górze na Glob G. Kiedy praca na nim zostaje ukończona, fala życiowa ma za sobą pierwsze okrążenie wokół wszystkich siedmiu Globów. Raz w górę i w dół przez cztery kolejne światy. Ta podróż fali życiowej nazywa się Okrążeniem, a siedem Okrążeń to jeden Okres. Podczas jednego Okresu fala życiowa podróżuje siedem razy w górę i w dół przez cztery światy. 

Kiedy fala życiowa ukończy siedem Okrążeń dokoła siedmiu Globów, kończąc tym samym siedem Okrążeń, pierwszy Dzień Stworzenia kończy się i następuje Noc Kosmiczna, w celu odpoczynku i asymilacji, a po niej rozpoczyna się Okres Słońca. 

Tak jak przespana noc pomiędzy dwoma dniami ludzkiego życia i okres odpoczynku pomiędzy dwoma życiami ludzkimi, tak też Noc Kosmiczna po zakończeniu Okresu Saturna nie jest czasem pasywnego wypoczynku, lecz porą przygotowań do aktywności, która ma mieć miejsce w nadchodzącym Okresie Słońca, gdzie wciąż tworzony człowiek ma bardziej zagłębić się w materię. W związku z tym potrzebne są nowe Globy, których pozycje w siedmiu światach są inne od tych zajmowanych przez światy Okresu Saturna. Ewoluujące duchy zajmują się dostarczeniem tych nowych Globów i innymi subiektywnymi czynnościami podczas przerwy między Okresami – podczas Nocy Kosmicznej. Procedura ta wygląda w następujący sposób: 

Kiedy fala życiowa po raz ostatni opuszcza Glob A w okresie Saturna, to Glob ten zaczyna się powoli dezintegrować. Siły, które go budowały, są przenoszone ze Świata Ducha Boskiego (gdzie Glob A jest umiejscowiony podczas Okresu Saturna) do Świata Ducha Życiowego (gdzie Glob A jest ulokowany podczas Okresu Słońca). Jest to pokazane na diagramie 8. 

Kiedy fala życiowa opuszcza Glob B w Okresie Saturna po raz ostatni, to Glob B także rozpoczyna swoją dezintegrację, a jego siły, tak jak praatom pojazdu ludzkiego, zostają użyte jako jądro dla Globu B w Okresie Słońca. Glob ten zostaje ulokowany w Regionie Abstrakcyjnych Myśli. 

W ten sam sposób siły Globu C są przenoszone do Regionu Konkretnych Myśli i pobierają z substancji tego Regionu materiał, przy pomocy którego budowany jest nowy Glob C na nadchodzący Okres Słońca. Glob D jest podobnie przekształcony i umiejscowiony w Świecie Pożądań. Kolejno Globy E, F i G są analogicznie przeniesione. Wynikiem tego jest to (jak pokazuje diagram 8), że w Okresie Słońca wszystkie Globy są ulokowane o jeden krok dalej w gęstości materii niż miało to miejsce w okresie Saturna. Dzięki temu fala życiowa, po wyłonieniu się z Nocy Kosmicznej trwającej od ostatniej aktywności na Globie G Okresu Saturna do wznowionej aktywności na Globie A Okresu Słońca, znalazła nowe środowisko, które umożliwi jej w ten sposób nowe doświadczenia. 

Teraz fala życiowa siedem razy okrąża siedem Globów podczas Okresu Słońca, pokonując w górę i w dół cztery światy lub regiony, w których Globy te są ulokowane. Stanowi to siedem Okrążeń Okresu Słońca, podobnie jak miało to miejsce w Okresie Saturna. 

Kiedy fala życiowa po raz ostatni opuszcza Glob A w Okresie Słońca, Glob ten zaczyna się dezintegrować. Jego siły zostają przeniesione do gęstszego Regionu Abstrakcyjnych Myśli, gdzie formują planetę, która zostanie użyta w Okresie Księżyca. W ten sam sposób siły pozostałych Globów zostają przeniesione i służą jako jądra dla Globów Okresu Księżyca, jak jest to ukazane na diagramie 8. Proces ten jest dokładnie taki sam, jak pod koniec Okresu Saturna, gdy Globy były usuwane ze swoich lokalizacji i przenoszone do pozycji, które następnie zajmowały w Okresie Słońca. Dzięki temu Globy Okresu Księżyca są umiejscowione o jeden krok głębiej w materii niż miało to miejsce w Okresie Słońca. Najniższy Glob (D) zostaje usytuowany w Regionie Eterycznym Świata Fizycznego. 

Po okresie przejściowym Nocy Kosmicznej między Okresem Słońca a Okresem Księżyca, fala życiowa rozpoczyna swój kurs na Globie A tego drugiego, a we właściwym czasie kończy siedem Okrążeń, tak jak poprzednio. Następnie nadchodzi kolejna Noc Kosmiczna, podczas której Globy znów są przenoszone o jeden krok głębiej i tym razem najgęstszy Glob zostaje ulokowany w Regionie Chemicznym Świata Fizycznego, jak ukazuje to diagram 8. 

Teraz nadchodzi Okres Ziemi, a najniższy Glob (Glob D) jest naszą obecną Ziemią. 

Fala życiowa zaczęła tu, jak zazwyczaj, od Globu A, po Nocy Kosmicznej następującej po Okresie Księżyca. W obecnym Okresie Ziemi fala życiowa okrążyła już siedem Globów trzykrotnie i znajduje się teraz na Globie D, będąc w trakcie czwartego Okrążenia. 

Tu na Ziemi w obecnym czwartym Okrążeniu największa gęstość materii – dno materii – została osiągnięta kilka milionów lat temu. Od teraz tendencja postępu jest kierowana ku górze, ku rzadszej substancji. Przez te trzy i pół Okrążenia, które pozostają, aby zakończyć ten Okres, stan Ziemi będzie stopniowo stawał się coraz bardziej eteryczny. W następnym Okresie – Okresie Jowisza – Glob D znów będzie ulokowany w Regionie Eterycznym, jak to miało miejsce w Okresie Księżyca. Pozostałe Globy również zostaną odpowiednio wzniesione. 

W Okresie Wenus będą one ulokowane w tych samych światach, jak to miało miejsce w Okresie Słońca. Globy Okresu Wulkanu będą miały tę samą gęstość i będą ulokowane w tych samych światach, co Globy Okresu Saturna. Wszystko to jest ukazane na diagramie 8. 

Kiedy fala życiowa zakończy swoją pracę w Okresie Ziemi i minie Noc Kosmiczna ze wszystkimi subiektywnymi aktywnościami, przejdzie następnie przez siedem Okrążeń Okresu Jowisza. Nadejdzie wtedy, jak zwykle, Noc Kosmiczna wraz z jej subiektywnymi aktywnościami, a po niej siedem Okrążeń Okresu Wenus i kolejny odpoczynek, po którym nastąpi ostatni Okres obecnego planu ewolucji – Okres Wulkanu. Fala życiowa i tu wykona Okrążenia, a na końcu ostatniego z nich wszystkie Globy zostaną rozpuszczone i fala życiowa zostanie z powrotem wchłonięta przez Boga na okres równy czasowi trwania wszystkich siedmiu Okresów aktywności. Bóg Sam wtapia się wtedy w Absolut podczas Nocy Uniwersalnej asymilacji i przygotowań na kolejny Wielki Dzień. 

Następnie przyjdzie czas na inne i większe ewolucje, ale my możemy zająć się jedynie siedmioma Okresami opisanymi powyżej. 

### ROZDZIAŁ VIII: DZIAŁANIA EWOLUCJI 

#### Nić Ariadny 

Zapoznawszy się ze światami, Globami i Okrążeniami, które stanowią ścieżkę ewolucji podczas siedmiu Okresów, jesteśmy gotowi rozważyć pracę, która jest wykonywana w każdym Okresie wraz z metodami wykorzystywanymi, by doprowadzić do ewolucji. 

„Nić Ariadny”, która poprowadzi nas przez labirynt Globów, światów, Okrążeń i Okresów zostanie znaleziona, kiedy przypomnimy sobie i wyryjemy w pamięci, że duchy dziewicze, które stanowią ewoluującą falę życia, stają się całkowicie nieświadome, gdy wyruszają na swoją ewolucyjną pielgrzymkę przez pięć światów o substancjach gęstszych niż Świat Dziewiczych Duchów. Celem ewolucji jest to, by stały się one w pełni świadome i zdolne do panowania nad materią wszystkich światów. Dlatego też warunki panujące na wszystkich Globach i światach podczas wszystkich Okrążeń i Okresów są ułożone w zgodzie z tym celem. 

Podczas Okresów Saturna, Słońca i Księżyca, a także minionej połowy obecnego Okresu Ziemi, duchy dziewicze nieświadomie zbudowały swoje różne pojazdy pod nadzorem wysokich Istot, które przewodziły ich postępowi. Duchy dziewicze przebudzały się stopniowo, dopóki nie osiągnęły obecnego stanu przebudzonej świadomości. Okres ten zwany jest „Inwolucją”. 

Poczynając od czasów obecnych, aż do końca Okresu Wulkanu, duchy dziewicze, które obecnie są ludzkością, opanują swoje pojazdy i rozszerzą swoją świadomość w pięciu światach, dzięki swoim własnym wysiłkom i geniuszowi. Okres ten nazywa się „Ewolucją”. 

Powyższe jest kluczem do zrozumienia poniższego. 

Dokładne zrozumienie planu ewolucji planetarnej, która została naszkicowana na poprzednich stronach, jest niezmiernie istotne dla ucznia. Mimo że niektórzy wyznawcy Praw Konsekwencji i Ponownych Narodzin zdają się myśleć, że posiadanie takiej wiedzy nie jest specjalnie konieczne i ma małą wartość, jest to wysoce istotne dla poważnego badacza tych praw. Myślenie o tym ćwiczy umysł w abstrakcyjnym myśleniu i unosi umysł ponad nieprzyjemne aspekty konkretnej egzystencji, pomagając wyobraźni przebić się poza hamujące znoje własnych interesów. Jak już wspomniano przy okazji badania Świata Pożądań, Zainteresowanie jest głównym motorem napędowym czynu. Jednakże na naszym obecnym etapie rozwoju, Zainteresowanie jest głównie wzbudzane poprzez samolubność. Czasami jest ono bardzo subtelnej natury, lecz zachęca do czynów różnego rodzaju. Wszystkie czyny zainspirowane przez Zainteresowanie wywołują pewne efekty, które na nas oddziałują, a w konsekwencji jesteśmy ograniczani czynami związanymi z konkretnymi światami. Lecz, jeżeli nasze umysły są zajęte taki tematami jak matematyka lub badanie planetarnych faz ewolucji, to znajdujemy się w Regionie czysto Abstrakcyjnych Myśli, poza wpływami Uczucia, a umysł jest skierowany ku górze, ku duchowym królestwom i wyzwoleniu. Kiedy wyciągamy pierwiastek sześcienny lub mnożymy, bądź też myślimy o Okresach, Okrążeniach itp., to nie mamy związanego z tym Uczucia. Nie kłócimy się o wynik mnożenia dwa razy dwa. Jeżeli nasze uczucia wchodziłyby w grę, to moglibyśmy spróbować stwierdzić, że wynik wynosi pięć i kłócić się z tymi, którzy, z powodów osobistych, mówiliby, że wynosi on trzy. Jednakże w matematyce Prawda jest ewidentna, a Uczucia są wyeliminowane. Toteż dla przeciętnego człowieka pragnącego żyć w uczuciach, matematyka jest sucha i nieciekawa. Pitagoras nauczał swoich uczniów, aby żyli w Świecie Ducha Wiecznego i żądał, aby ci, którzy pragnęli jego nauk, zajęli się w pierwszej kolejności matematyką. Umysł będący w stanie zrozumieć matematykę jest sprawniejszy niż ten przeciętny i jest w stanie wznieść się do Świata Ducha, ponieważ nie jest on skrępowany w Świecie Uczucia i Pożądania. Im bardziej przyzwyczajamy się do myślenia w warunkach Światów Duchowych, tym lepiej będziemy w stanie wznieść się ponad iluzje, które otaczają nas w tej konkretnej egzystencji, w której bliźniacze uczucia Zainteresowania i Obojętności przysłaniają Prawdę i czynią nas stronniczymi, tak jak odbijanie promieni świetlnych poprzez atmosferę ziemską błędnie wskazuje na pozycję emitującego je ciała niebieskiego. 

Toteż uczeń, który pragnie poznać Prawdę; zbadać i wejść do królestwa Ducha; uwolnić się z uciążliwości ciała tak szybko, jak jest to możliwe w bezpieczny sposób zachowując odpowiednie tempo rozwoju, jest usilnie proszony o zbadanie poniższego tak wnikliwie, jak to możliwe oraz o przyswojenie i naszkicowanie sobie w umyśle koncepcji tych światów, Globów i Okresów. Jeżeli pragnie on rozwijać się w ten sposób, to badanie matematyki i „Czwartego wymiaru” Hintona również są zachwycającymi ćwiczeniami w abstrakcyjnym myśleniu. Ta praca Hintona (mimo że w zasadzie niepoprawna, ponieważ czterowymiarowy Świat Pożądań nie może zostać odkryty przez trzeciowymiarowe metody) otworzyła oczy kilku osobom, które ją badały, i uczyniła je jasnowidzami. Pamiętając ponadto, że logika jest najlepszym nauczycielem w każdym świecie, pewnym jest, że jednostka, której powiedzie się wejście do świata nadnaturalnego poprzez takie badania myśli abstrakcyjnej, nie zdezorientuje się, lecz będzie w stanie dobrze sobie poradzić we wszystkich okolicznościach. 

Odkrywany jest tu zdumiewający plan, a w miarę jak uzupełnia się kolejne szczegóły, jego złożoność staje się niemalże niepojęta. Każdy, kto będzie zdolny go pojąć, zostanie dobrze nagrodzony za znoszenie największych cierpień, aby to osiągnąć. W związku z tym uczeń powinien czytać powoli, często powtarzać, myśleć głęboko i dużo. 

Ta książka, a szczególnie ten rozdział, nie może być czytany w niedbały sposób. Każde zdanie ma wagę i znaczenie względem tego, co po nim następuje i wynika z tego, co je poprzedza. Jeżeli książka ta nie będzie badana dogłębnie i systematycznie, to będzie się stawać coraz bardziej niezrozumiała. Z drugiej strony, jeżeli będzie badana i dogłębnie analizowana w miarę postępu, to okaże się, że każda strona będzie oświecana przez rosnącą wiedzę zdobywaną w toku badania tego, co było napisane wcześniej. 

Żadna praca tego rodzaju, zajmująca się najgłębszymi fazami Wielkiej Tajemnicy Świata, które ludzki umysł jest w stanie pojąć na obecnym stanie rozwoju, nie może być napisana w taki sposób, by łatwo się ją czytało. Jednak te najgłębsze fazy, które obecnie jesteśmy w stanie pojąć, stanowią zaledwie A B C tego planu, o czym przekonamy się, kiedy nasze umysły staną się zdolne do większego rozumienia, na późniejszych etapach naszego rozwoju jako Superludzie. 

#### OKRES SATURNA 

Globy Okresu Saturna były uformowane ze znacznie rzadszej i subtelniejszej substancji niż nasza Ziemia, jak to ukazują diagramy 7 i 8, które uczeń powinien mieć po ręką, by często móc się do nich odwoływać podczas badania tego tematu. Najgęstszy Glob tego Okresu był ulokowany w części Świata Myśli zajmowanej przez najrzadszy z Globów obecnego Okresu – w Regionie Konkretnych Myśli. Globy te nie miały takiej konsystencji, którą moglibyśmy poczuć. „Ciepło” jest jedynym słowem, które przybliża nam ideę starożytnego Okresu Saturna. Było ciemno. Gdyby jakaś osoba mogła wejść w przestrzeń, którą zajmowała, nie zobaczyłaby nic. Wszystko dokoła niej byłoby ciemnością, lecz czułaby jej ciepło. 

Materialiście wyda się to, oczywiście, niedorzecznym, by nazywać takie warunki „Globem” i zapewniać, że jest on miejscem ewolucji Formy i Życia. Jednak, gdy rozważymy Teorię Mgławicową, możemy zdać sobie sprawę, że mgławica musiała być ciemna zanim zaczęła świecić i że musiała być gorąca zanim mogła stać się ognista. Ciepło to musiało być spowodowane przez ruch, a ruch to życie. 

Możemy powiedzieć, że duchy dziewicze, które miały rozwijać świadomość i formę, były zanurzone w tym Globie. Albo jeszcze lepiej: że cały Glob składał się z duchów dziewiczych, tak jak malina składa się z wielu małych malin. Zostały one włączone do Globu, podobnie jak życie osadzone w minerałach na naszej Ziemi. Toteż mówi się wśród naukowców okultystycznych, że w Okresie Saturna człowiek przechodził przez etap minerału. 

Poza tym „Globem ciepła” – można powiedzieć, że w jego atmosferze – znajdowały się także wielkie Hierarchie twórcze, które miały za zadanie pomagać ewoluującym duchom dziewiczym w rozwijaniu formy i świadomości. Było wiele Hierarchii, lecz obecnie zajmiemy się jedynie tymi najważniejszymi – tymi, które wykonywały najważniejszą pracę Okresu Saturna. 

W nomenklaturze Różokrzyża są one zwane „Panami Płomienia”, z powodu cudownej jasności ich ciał oraz ich wielkich duchowych mocy. W Biblii są oni zwani „Tronami” i pracowali oni nad człowiekiem z własnej woli. Byli tak dalece zaawansowani, że ta manifestacja ewolucyjna nie mogła zapewnić im żadnych nowych doświadczeń, a co za tym idzie żadnej dodatkowej mądrości. To samo można powiedzieć o dwóch jeszcze wyższych Hierarchiach, które zostaną opisane później. Reszta Hierarchii twórczych była zmuszona pracować nad, z, a także w człowieku, aby ukończyć swoją własną ewolucję. 

Ci Panowie Płomienia znajdowali się poza ciemnym Globem Saturna, a ich ciała emitowały mocne światło. Można powiedzieć, że wyświetlali oni swoje obrazy na powierzchni tego starożytnego Globu Saturna, który był tak podatny na wpływy, że odbijał w wielokrotny lub przypominający echo sposób wszystko, co weszło z nim w kontakt, oddając zwielokrotnione obrazy. (Mówi o tym grecki mit, który opisuje historię Saturna zjadającego swoje dzieci). 

Jednakże, dzięki nieprzerwanemu wysiłkowi podczas pierwszego Okrążenia, Panom Płomienia udało się wszczepić w ewoluujące życie zalążek, który rozwinął się w nasze obecne ciało fizyczne. Zalążek ten był rozwijany podczas pozostałych sześciu Okrążeń, otrzymawszy zdolność do rozwoju organów zmysłów, a szczególnie ucha. Ucho jest zatem najbardziej rozwiniętym organem, jaki posiadamy. Jest to narzędzie, które z największą dokładnością przekazuje świadomości zewnętrzne warunki. Jest mniej podatny na iluzje Świata Fizycznego niż inne organy zmysłów. 

Świadomość ewoluującego życia tamtego Okresu była taka sama jak świadomość dzisiejszego minerału – był to stan nieświadomości podobny do stanu osiąganego przez medium w najgłębszych transach. Jednak podczas pierwszych sześciu Okrążeń ewoluujące życie pracowało nad zalążkiem ciała fizycznego pod nadzorem i z pomocą innych Hierarchii twórczych. W połowie siódmego Okrążenia Panowie Płomienia, Którzy byli nieaktywni, odkąd przekazali zalążek ciała fizycznego w pierwszym Okrążeniu, znów stali się aktywni. Tym razem po to, aby przebudzić najwyższą duchową zasadę. Zapoczątkowali aktywność ducha boskiego w człowieku. 

A więc człowiek zawdzięcza swoje najwyższe i najniższe pojazdy - ducha boskiego i ciało fizyczne – ewolucji Okresu Saturna. Panowie Płomienia z własnej woli pomogli mu je zamanifestować, nie znajdując się pod żadnym przymusem. 

Praca różnych Hierarchii twórczych nie zaczyna się na Globie A, na początku danego Okresu lub Okrążenia. Zaczyna się w połowie trwania pierwszego Okrążenia, rosnąc w siłę i osiągając swoją najwyższą wydajność w środku trwania Nocy Kosmicznej, która ma miejsce między Okrążeniami, a także między Okresami. Następnie zanika ona stopniowo, podczas gdy fala życiowa mknie do połowy następnego Okrążenia. 

Wynika z tego, że praca Panów Płomienia nad przebudzaniem zarodkowej świadomości była najbardziej aktywna i wydajna podczas Okresu odpoczynku między Okresem Saturna a Słońca. 

Powtarzamy, że Noc Kosmiczna nie ma być postrzegana jako czas bezczynności. Nie jest to bezwładna egzystencja, tak jak to widzieliśmy w przypadku osób przechodzących od stanu śmierci do ponownych narodzin. Tak samo jest w przypadku wielkiej śmierci wszystkich Globów danego Okresu. Jest to wstrzymanie aktywnej manifestacji, aby mogła zajść proporcjonalnie żywsza aktywność subiektywna. 

Możliwe, że najlepszym przykładem obrazującym naturę tej subiektywnej aktywności jest to, co dzieje się, kiedy dojrzały owoc zostaje zakopany w ziemi. Zachodzi jego fermentacja i rozkład, jednak z tego chaosu wyłania się nowa roślina, pnąca się ku powietrzu i świetle słonecznym. Więc, kiedy mija dany Okres, wszystko rozkłada się w zbity chaos pozornie niemożliwy do uporządkowania. Jednakże, we właściwym czasie, Globy nowego okresu są formowane i przygotowywane do stania się światami dla ludzi. Ewoluujące życie zostaje przeniesione z pięciu ciemnych Globów, które przemierza podczas Nocy Kosmicznej, aby rozpocząć aktywność nowego dnia twórczego w nowym środowisku, przygotowanym i uzewnętrznionym podczas aktywności Nocy Kosmicznej. Tak jak siły fermentacji w owocu stymulują nasiono i zapładniają ziemię, w której ono rośnie, tak i Panowie Płomienia stymulowali zarodek ducha boskiego, szczególnie podczas Nocy Kosmicznej między Okresami Saturna i Słońca, kontynuując swoje działania do połowy pierwszego Okrążenia Okresu Słońca. 

#### PONOWIENIE 

Zanim rozpocznie się aktywność w jakimkolwiek Okresie, musi zajść ponowienie wszystkiego, co miało miejsce wcześniej. Dzięki spiralnej ścieżce ewolucji, aktywność za każdym razem zachodzi na wyższym poziomie niż miało to miejsce w etapie, który jest ponawiany. Konieczność tego stanie się widoczna, kiedy opiszemy pracę zachodzącą podczas ponawiania. 

Pierwsze Okrążenie każdego Okresu jest ponowieniem pracy nad ciałem fizycznym w Okresie Saturna, a wśród Różokrzyżowców mówi się o nim jako o „Okrążeniu Saturna”. 

Drugim Okresem jest Okres Słońca, tak więc drugie Okrążenie każdego następującego po nim Okresu to „Okrążenie Słońca”. 

Trzeci Okres to Okres Księżyca, toteż trzecie Okrążenie każdego kolejnego Okresu będzie ponowieniem pracy wykonanej w Okresie Księżyca i będzie się nazywać „Okrążeniem Księżyca”. 

Dopiero po tych ponawiających Okrążeniach rozpoczyna się właściwa praca danego Okresu. Na przykład w obecnym Okresie Ziemi przeszliśmy przez trzy i pół Okrążenia. Oznacza to, że w pierwszym Okrążeniu, zwanym Okrążeniem Saturna, ponowione zostały działania z Okresu Saturna, lecz na bardziej zaawansowaną skalę. W drugim Okrążeniu – Okrążeniu Słońca, praca wykonana w Okresie Słońca została wykonana ponownie. W trzecim Okrążeniu – Księżyca, ponowione zostały działania z Okresu Księżyca. Dopiero w czwartym, czyli obecnym Okrążeniu, rozpoczęła się prawdziwa praca Okresu Ziemi. 

W ostatnim z siedmiu Okresów – w Okresie Wulkanu – dopiero ostatnie Okrążenie będzie związane z prawdziwą pracą Wulkanu. W trakcie poprzednich sześciu Okrążeń zostanie ponowiona praca z poprzednich sześciu Okresów. 

Ponadto (to w szczególności pomoże uczniowi zapamiętać te fakty) Okrążenie Saturna w każdym Okresie ma zawsze do czynienia z rozwojem pewnej nowej cechy ciała fizycznego, ponieważ jego rozwój został rozpoczęty w pierwszym Okrążeniu. Natomiast każdy siódmy Okres (zwany Okresem Wulkanu), charakteryzuje się pewną aktywnością związaną z duchem boskim, ponieważ praca nad nim została rozpoczęta w siódmym Okrążeniu. Przekonamy się, że podobny związek zachodzi między różnymi Okrążeniami a wszystkimi pojazdami człowieka. 

#### OKRES SŁOŃCA 

Warunki podczas Okresu Słońca znacząco różniły się od tych panujących w Okresie Saturna. Zamiast „Globów ciepła” tego drugiego, Globy Okresu Słońca były jarzącymi się kulami światła o konsystencji gazowej. Te wielkie kule gazowe zawierały wszystko, co ewoluowało w Okresie Saturna, a w atmosferze również przebywały Hierarchie twórcze. 

Zamiast przypominającej echo i charakterystycznej dla Okresu Saturna cesze, Globy te do pewnego stopnia miały cechę absorbującą i przerabiającą każdy widok lub dźwięk wyświetlony na ich powierzchniach. Niejako „wyczuwały” one rzeczy. Ziemia nie wydaje się tak robić, a materialista zadrwiłby z tego pomysłu. Jednak okultysta wie, że Ziemia czuje wszystko znajdujące się na i w niej. Ten lżejszy Glob był bardziej czuły niż Ziemia, ponieważ nie był ograniczony i skrępowany tymi twardymi i szybkimi warunkami materii charakterystycznymi dla naszego obecnego siedliska. 

Oczywiście życie było inne, ponieważ żadne znane nam formy nie mogły tam istnieć. Jednak życie może wyrażać się również w formach ognistego gazu. Właściwie to może wyrażać się w nich nawet lepiej niż w formach twardej materii chemicznej – takich, jak obecne formy fizyczne minerałów, roślin, zwierząt i ludzi. 

Kiedy ewoluujące życie pojawiło się na Globie A w pierwszym Okrążeniu zwanym Okrążeniem Saturna należącym do Okresu Słońca, wciąż znajdowało się ono pod przywództwem Panów Płomienia, którzy, w połowie ostatniego Okrążenia Okresu Saturna, przebudzili w człowieku zalążek ducha boskiego. 

Poprzednio dali mu oni zalążek ciała fizycznego i w pierwszej połowie Okrążenia Saturna Okresu Słońca zajmowali się pewnymi usprawnieniami tego ciała. 

W Okresie Słońca miało rozpocząć się formowanie ciała życiowego wraz ze wszystkim, za co ciało te odpowiada – czyli ze zdolnością asymilacji, wzrostu, rozmnażania, wydzielania itp. 

Panowie Płomienia wbudowali w zalążek ciała fizycznego jedynie zdolność do wytwarzania organów zmysłów. W obecnie omawianym czasie stało się konieczne, by zmienić ten zalążek w taki sposób, aby umożliwić mu bycie przenikanym przez ciało życiowe, a także dać mu zdolność do wytwarzania gruczołów i przewodu pokarmowego. Zostało to osiągnięte dzięki wspólnym działaniom Panów Płomienia, którzy dali pierwotny zalążek, i Panom Mądrości, którzy objęli dowodzenie nad ewolucją materialną w Okresie Słońca. 

Panowie Mądrości, którzy nie byli tak wysoce rozwinięci jak Panowie Płomienia, pracowali, aby ukończyć swoją własną ewolucję. W związku z tym otrzymali wsparcie od grupy wysoko postawionych Istot, które, tak jak Panowie Płomienia, działały z własnej wolnej woli. W ezoterycznym języku nazywa się ich Cherubinami. Jednakże te wysoko postawione Istoty stały się aktywne dopiero wtedy, gdy konieczne było przebudzenie zalążka drugiej duchowej zasady naszego tworzonego człowieka. Było to spowodowane tym, że Panowie Mądrości byli w stanie wykonywać pracę związaną z ciałem życiowym, które miało zostać dodane do struktury człowieka w Okresie Słońca, lecz nie byli oni w stanie przebudzić drugiej duchowej zasady. 

Kiedy Panowie Płomienia i Panowie Mądrości, w Okrążeniu Saturna należącym do Okresu Słońca, wspólnie zrekonstruowali zarodkowe ciało fizyczne, Panowie Mądrości rozpoczęli w Drugim Okrążeniu właściwą pracę Okresu Słońca, poprzez emitowanie ze swoich własnych ciał zalążka ciała życiowego, czyniąc go zdolnym do przenikania ciała fizycznego i nadając mu możliwość dalszego wzrostu i rozmnażania, a także zdolność pobudzania centrów percepcji ciała fizycznego i wprawiając te centra w ruch. W skrócie nadali ciału życiowemu w formie zalążka wszystkie zdolności, które ono teraz rozwija, aby stać się idealnym i sprężystym narzędziem dla ducha. 

Praca ta trwała w trakcie drugiego, trzeciego, czwartego i piątego Okrążenia Okresu Słońca. W szóstym Okrążeniu Cherubini przebudzili w człowieku zalążek drugiego aspektu trzyczęściowego ducha – zalążek ducha życiowego. W siódmym i ostatnim Okrążeniu nowo przebudzony zalążek ducha życiowego został połączony z zalążkowym duchem boskim, nad czym później dalej pracowano. 

Pamiętamy, że w Okresie Saturna nasza świadomość przypominała stan transu. Poprzez aktywność Okresu Słońca zostało to przekształcone w świadomość przypominającą głęboki sen. 

Ewolucja w Okresie Słońca dodała do struktury ewoluującego embrionalnego człowieka drugi najwyższy i drugi najniższy z obecnych pojazdów. W wyniku Okresu Saturna posiadał on zalążkowe ciało fizyczne i zalążkowego ducha boskiego. Na koniec Okresu Słońca posiadał on zalążkowe ciało fizyczne, zalążkowe ciało życiowe, zalążkowego ducha boskiego i zalążkowego ducha życiowego, czyli dwuczęściowego ducha i dwuczęściowe ciało. 

Zauważmy także, że, tak jak pierwsze Okrążenie (Okrążenie Saturna) każdego Okresu zajmuje się pracą nad ciałem fizycznym (ponieważ rozpoczęto ją w pierwszym Okrążeniu), tak drugie Okrążenie (Okrążenie Słońca) każdego Okresu związane jest z ulepszaniem ciała życiowego, ponieważ zaczęto je w drugim Okrążeniu. W podobny sposób szóste Okrążenie poświęcone jest pracy nad ciałem życiowym, a siódme Okrążenie dotyczy szczególnie spraw związanych z duchem boskim. 

W Okresie Saturna tworzony człowiek przeszedł przez mineralny okres egzystencji, ponieważ posiadał on ciało fizyczne tylko w taki sposób, w jaki posiada je minerał. Jego świadomość również była podobna do tej dzisiejszych minerałów. 

W ten sam sposób i z analogicznych powodów można powiedzieć, że w Okresie Słońca człowiek przeszedł przez egzystencję roślinną. Posiadał ciało fizyczne i ciało życiowe, tak jak rośliny, a jego świadomość, tak samo jak ta roślin, przypominała głęboki sen. Uczeń szybko pojmie tę analogię w pełni poprzez przyjrzenie się diagramowi 4 w rozdziale o czterech królestwach, gdzie pojazdy świadomości posiadane przez minerał, roślinę, zwierzę i człowieka ukazane są w sposób schematyczny, z poszczególnymi rodzajami świadomości będącymi rezultatem posiadanych przez nich pojazdów. 

Kiedy Okres Słońca dobiegł końca, nadeszła Kosmiczna Noc asymilacji wraz z subiektywną aktywnością, konieczną do rozpoczęcia Okresu Księżyca. Trwała ona tyle samo czasu, ile miniony Okres obiektywnej manifestacji. 

#### OKRES KSIĘŻYCA 

Tak jak cecha charakterystyczna ciemnych Globów Saturna została określona terminem „ciepło”, a Globów Okresu Słońca terminem „światło” lub „jarzące się ciepło”, tak główna charakterystyka Globów Okresu Księżyca może być określona terminem „wilgoć”. Nie było tam powietrza, które znamy. W centrum znajdował się gorący płomienny rdzeń, a wokół niego roztaczała się gęsta wilgoć, będąca rezultatem kontaktu gorącego rdzenia z zewnętrznym zimnem. Poprzez kontakt z płonącym rdzeniem centralnym, gęsta wilgoć zmieniała się w gorącą parę, która pędziła ku chłodowi i znów opadała do centrum. Dlatego też badacz okultystyczny nazywa Globy Okresu Księżyca „wodą” i określa atmosferę tego okresu jako „ognistą mgłę”. Taka była sceneria dla kolejnego kroku ewoluującego życia. 

Praca Okresu Księżyca polegała na pozyskaniu zalążka ciała pożądań i rozpoczęciu w człowieku aktywności zalążkowej trzeciego aspektu trzyczęściowego ducha – ducha ludzkiego, czyli Ego. 

W połowie siódmego Okrążenia Okresu Słońca, Panowie Mądrości przejęli pieczę nad zalążkowym duchem życiowym, darowanym człowiekowi przez Cherubinów w szóstym Okrążeniu Okresu Słońca. Uczynili to w celu połączenia go z duchem boskim. Ich największa aktywność w tej pracy została osiągnięta podczas Nocy Kosmicznej zachodzącej między Okresami Słońca i Księżyca. W pierwszym świcie Okresu Księżyca, kiedy fala życiowa rozpoczynała swoją nową pielgrzymkę, Panowie Mądrości pojawili się ponownie, niosąc ze sobą zalążkowe pojazdy ewoluującego człowieka. W pierwszym Okrążeniu, zwanym Okrążeniem Saturna Okresu Księżyca, współpracowali oni z „Panami Indywidualności”, którzy sprawowali specjalną pieczę nad materialną ewolucją Okresu Księżyca. Wspólnie zrekonstruowali oni zalążek ciała fizycznego, przeniesionego z Okresu Słońca. Zalążek ten rozwinął embrionalne organy zmysłów, organy trawienia, gruczoły itp. i został przeniknięty przez pączkujące ciało życiowe, które wszczepiło w to embrionalne ciało fizyczne pewien stopień życia. Oczywiście nie było ono tak stałe i widoczne jak teraz, lecz było w prymitywny sposób nieco zorganizowane, i jest ono w pełni zauważalne dla oczu wyszkolonego jasnowidza, jako kompetentnego badacza, który bada pamięć natury pod kątem tej odległej przeszłości. 

W Okresie Księżyca koniecznym było zrekonstruowanie ciała fizycznego tak, by uczynić je zdolnym do bycia przenikanym przez ciało pożądań, a także aby było ono zdolne do wytworzenia układu nerwowego, mięśni, chrząstek i podstawowego szkieletu. Rekonstrukcja ta stanowiła pracę Okrążenia Saturna Okresu Księżyca. 

W drugim Okrążeniu zwanym Okrążeniem Słońca, ciało życiowe również było modyfikowane, aby uczynić je zdolnym do bycia przenikanym przez ciało pożądań, a także aby przystosować je do układu nerwowego, mięśni, szkieletu itp. Panowie Mądrości, którzy byli organizatorami ciała życiowego, pomogli Panom Indywidualności również w tej pracy. 

W trzecim Okrążeniu rozpoczęła się właściwa praca Księżyca. Panowie Indywidualności emanowali z siebie substancję, którą pomogli nieświadomemu, ewoluującemu człowiekowi wbudować w zalążkowe ciało pożądań. Pomogli mu oni także wbudować te zalążkowe ciało pożądań w połączone ciała życiowe i fizyczne, które już posiadał. Praca ta była przeprowadzana przez całe trzecie i czwarte Okrążenia Okresu Księżyca. 

To, co tyczy się Panów Mądrości, tyczy się również Panów Indywidualności. Mimo że są to istoty wyniesione znacznie wyżej niż człowiek, pracowały one z nim i w nim, aby ukończyć swoją własną ewolucję. Podczas gdy były one w stanie radzić sobie z jego niższymi pojazdami, były bezsilne w przypadku tych wyższych. Nie mogły przekazać duchowego impulsu koniecznego, aby przebudzić w człowieku trzeci aspekt trzyczęściowego ducha. Toteż inna klasa Istot, dla których nie było konieczne branie udziału w takiej ewolucji, w jakiej my bierzemy udział – które również pracowały ze swojej własnej nieprzymuszonej woli, tak jak Panowie Płomienia i Cherubini – przybyła w piątym Okrążeniu Okresu Księżyca, aby pomóc człowiekowi. Nazywa się ich „Serafinami”. Przebudzili oni zalążek trzeciego aspektu ducha – ducha ludzkiego. 

W szóstym Okrążeniu Okresu Księżyca Cherubini przybyli ponownie, by współpracować z Panami Indywidualności w celu połączenia nowo uzyskanego zalążka ducha ludzkiego z duchem życiowym. 

W siódmym Okrążeniu Okresu Księżyca ponownie przybyli Panowie Płomienia, aby pomóc człowiekowi poprzez pomaganie Panom Indywidualności w połączeniu ducha ludzkiego z duchem boskim. Dzięki temu powstało oddzielne Ego – trzyczęściowy duch. 

Przed rozpoczęciem Okresu Saturna duchy dziewicze, które są teraz ludźmi, znajdowały się w Świecie Duchów Dziewiczych i były „Wszechświadome”, tak jak Bóg, w którym (nie z którego) zostały one zróżnicowane. Nie były one jednak „samo” świadome. Przyswojenie tej zdolności jest częściowo celem ewolucji, która zsyła duchy dziewicze w morze materii o stopniowo rosnącej gęstości, która ostatecznie odcina je od Wszechświadomości. 

W związku z tym w Okresie Saturna duchy dziewicze zostały zanurzone w Świat Ducha Boskiego i pokryte najcieńszą warstwą substancji tego świata, którą częściowo przeniknęli dzięki pomocy Panów Płomienia. 

W Okresie Słońca duchy dziewicze zostały zesłane do gęstszego Świata Ducha Życiowego i stały się jeszcze bardziej zaślepione na Wszechświadomość z powodu drugiej zasłony uformowanej z substancji Świata Ducha Życiowego. Jednak przy pomocy Cherubinów częściowo przenikali oni także tę drugą zasłonę. Poczucie Jedności Wszystkiego również nie zostało utracone, ponieważ Świat Ducha Życiowego wciąż jest Światem Uniwersalnym, wspólnym dla i przenikającym wszystkie planety Układu Słonecznego. 

Jednakże w Okresie Księżyca duchy dziewicze zanurzają się głębiej w jeszcze gęstszą materię Regionu Abstrakcyjnych Myśli, gdzie najmniej przejrzysta ze wszystkich zasłon, duch ludzki, zostaje dodana. Odtąd Wszechświadomość ducha dziewiczego zostaje utracona. Nie może on dłużej przenikać swoich zasłon, patrzeć na zewnątrz i postrzegać innych, a więc jest zmuszony zwrócić się do wewnątrz i tam odnajduje siebie, jako Ego oddzielone od wszystkich innych. 

Wobec tego duch dziewiczy jest przykryty trzyczęściową zasłoną, a jego najbardziej zewnętrzna zasłona, duch ludzki, skutecznie zaślepia go na jedność Życia. Staje się on Ego poprzez zaufanie iluzji oddzielności, nabytej podczas inwolucji. Ewolucja stopniowo odsłania iluzję, przywraca Wszechświadomość, a przy tym dodaje Samoświadomość. 

Tak więc widzimy, że pod koniec Okresu Księżyca człowiek posiadał trzyaspektowe ciało w różnych stopniach rozwoju, a także zalążek trzyaspektowego ducha. Posiadał ciała fizyczne, życiowe i pożądań, a także ducha boskiego, życiowego i ludzkiego. Brakowało mu jedynie połączenia między nimi. 

Powiedzieliśmy już, że człowiek przeszedł przez mineralny etap w Okresie Saturna i przez etap roślinny w Okresie Słońca. Jego pielgrzymka przez warunki Okresu Księżyca odpowiada natomiast fazie zwierzęcej egzystencji, z tego samego powodu, który leżał u podstaw poprzednich porównań – posiadał on ciała fizyczne, życiowe i pożądań, jak nasze obecne zwierzęta, a jego świadomość była wewnętrzną świadomością obrazową, taką jaką obecnie posiadają mniej rozwinięte zwierzęta. Przypomina to senną świadomość człowieka, za wyjątkiem tego, że jest ona całkowicie racjonalna z powodu bycia kierowaną przez ducha zbiorowego zwierząt. Uczeń jest ponownie odsyłany do diagramu 4 w rozdziale o czterech królestwach, gdzie jest to ukazane. 

Te istoty Okresu Księżyca nie były już tak czysto zarodkowe, jak w poprzednich Okresach. Wyszkolonemu jasnowidzowi jawią się one zawieszone na sznurkach w atmosferze ognistej mgły, tak jak embrion zwisa z łożyska na pępowinie. Prądy (wspólne im wszystkim), które dostarczały pewien rodzaj pożywienia, wpływały i wypływały z atmosfery poprzez te sznurki. A więc prądy te były do pewnego stopnia podobne w funkcjonowaniu do dzisiejszej krwi. Jednakże nazwa „krew” jest zastosowana w odniesieniu do tych prądów jedynie po to, by zasugerować analogię, ponieważ Istoty Okresu Księżyca nie posiadały nic, co przypominałoby dzisiejszą czerwoną krew, która jest jednym z najnowszych atrybutów człowieka. 

Pod koniec Okresu Księżyca nastąpił podział Globu, który był polem naszej i innych ewolucji. Do tej pory nie wspominaliśmy o tym podziale w celu zachowania większej przejrzystości, lecz teraz zaznajomimy się z nim. 

Część tego wielkiego Globu została skrystalizowana przez człowieka, z powodu jego niemożności utrzymania zamieszkiwanej przez niego części w wysokim stanie wibracji utrzymywanym przez inne znajdujące się tam istoty. Jako że część ta stała się bardziej bierna, siła odśrodkowa krążącego Globu wprawiła ją w obrót i wyrzuciła w przestrzeń, gdzie ta zaczęła się kręcić dokoła żarzącej się płomiennej części centralnej. 

Powodem duchowym dla wyrzucania takich krystalizacji jest to, że najwyższe istoty na takim Globie wymagają dla swojej ewolucji nadzwyczaj szybkich wibracji ognia. Są one krępowane przez kondensację, mimo że taki warunek jest wymagany do ewolucji innych i mniej zaawansowanych istot potrzebujących niższych poziomów wibracyjnych. Toteż, kiedy część jakiegokolwiek Globu zostaje skondensowana przez grupę ewoluujących istot na niekorzyść innych, to część ta zostaje wyrzucona na dokładnie odpowiedni dystans od masy centralnej, tak by zaczęła krążyć jak satelita dokoła swego ciała centralnego. Wibracje cieplne, które w nią uderzają, mają poziom i siłę odpowiednie dla konkretnych potrzeb istot ewoluujących na tej satelicie. Oczywiście prawo grawitacji w całkiem satysfakcjonujący sposób wyjaśnia to zjawisko z fizycznego punktu widzenia. Lecz zawsze istnieje głębsza przyczyna, która stanowi bardziej kompletne wytłumaczenie i którą odkrywamy rozważając duchową stronę rzeczy. Jako że fizyczne działanie jest zaledwie widoczną manifestacją niewidocznej myśli, która je poprzedza, to wyrzucenie planety z centralnego Słońca jest po prostu widocznym i nieuniknionym efektem niewidocznych warunków duchowych. 

Mniejsza planeta, która została wyrzucona w Okresie Księżyca, skondensowała się względnie szybko i pozostała polem naszej ewolucji do końca tamtego Okresu. Była księżycem dla planety-rodzica, okrążając ją jak nasz Księżyc okrąża Ziemię, lecz nie miała faz, które ma nasz Księżyc. Krążyła w taki sposób, że jedna połowa zawsze pozostawała jasna, a druga ciemna, tak jak ma to miejsce w przypadku planety Wenus. Jeden z jej biegunów był skierowany wprost na wielki płomienny Glob, tak jak jeden z biegunów Wenus zwrócony jest bezpośrednio ku Słońcu. 

Na tej satelicie Okresu Księżyca znajdowały się prądy, które ją otaczały, tak jak prądy ducha zbiorowego otaczają naszą Ziemię. Istoty Księżyca podążały za tymi prądami instynktownie od jasnej do ciemniej strony tego dawnego Księżyca. O pewnych porach roku, kiedy znajdywały się po jasnej stronie, zachodziło coś na wzór rozmnażania. Mamy atawistyczną pozostałość po tych godowych podróżach księżycowych, widoczną w migracjach ptaków wędrownych, które, do dnia dzisiejszego, podążają za prądami ducha zbiorowego dokoła Ziemi o pewnych porach roku w identycznych celach. Nawet podróże poślubne istot ludzkich pokazują, że sam człowiek nie wyrósł jeszcze z migracyjnego impulsu związanego z łączeniem się w pary. 

Istoty Księżycowe w tym ostatnim etapie były także w stanie dawać wyraz dźwiękom i krzykom. Były to dźwięki Kosmiczne, a nie wyrazy indywidualnych radości bądź smutków, ponieważ nie było jeszcze indywidualności. Rozwój indywidualności nastąpił później – w Okresie Ziemi. 

Na końcu Okresu Księżyca znów nastąpił okres odpoczynku – Noc Kosmiczna. Podzielone części zostały roztopione i scalone w ogólny Chaos, który poprzedzał reorganizację Globu na Okres Ziemi. 

Panowie Mądrości ewoluowali na tamtym etapie do takiego stopnia, że byli w stanie przejąć pieczę jako najwyższa Hierarchia twórcza. Otrzymali specjalne zadanie sprawowania opieki nad duchem boskim w człowieku podczas Okresu Ziemi. 

Panowie Indywidualności również byli wystarczająco zaawansowani, aby pracować nad duchem w człowieku, dlatego powierzono im ducha życiowego. 

Inna Hierarchia twórcza sprawowała specjalną pieczę nad zalążkami ciał fizycznego, życiowego i pożądań, jako że byli oni w trakcie ewolucji. Oni byli tymi, którzy, pod okiem wyższych grup, wykonali najważniejszą pracę nad tymi ciałami, wykorzystując ewoluujące życie jako rodzaj narzędzia. Hierarchia ta zwana jest „Panami Formy”. Na tamtym etapie ewoluowali oni do takiego stopnia, że otrzymali pieczę nad trzecim aspektem ducha w człowieku – duchem ludzkim – w nadchodzącym Okresie Ziemi. 

Było dwanaście wielkich Hierarchii Twórczych czynnie pracujących nad ewolucją na początku Okresu Saturna. Dwie z tych wielkich Hierarchii wykonały część pracy na samym początku. Nie ma żadnych informacji na temat tego co zrobiły ani kim były, poza tym, że pomagały z własnej nieprzymuszonej woli, a następnie wycofały się z ograniczonej egzystencji ku wyzwoleniu. 

Kolejne trzy Hierarchie Twórcze, Panowie Płomienia, Cherubini i Serafini, podążyły za nimi na początku Okresu Ziemi, zostawiając siedem Hierarchii w aktywnej służbie na początku Okresu Ziemi. (Diagram 9 ukazuje te dwanaście Hierarchii Twórczych i ich status). 

Panowie Umysłu stali się ekspertami w budowaniu ciał z „materiału myślowego”, tak jak my stajemy się ekspertami w budowaniu ciał z materii chemicznej, a dzieje się to z podobnego powodu: Region Konkretnych Myśli był najgęstszym stanem materii osiągniętym podczas Okresu Saturna, gdy byli oni ludźmi, a Region Chemiczny jest najgęstszym stanem z jakim ma kontakt nasza ludzkość. 

W Okresie Ziemi Panowie Umysłu osiągnęli etap Stwórcy i wysłali z siebie do naszego bytu jądro materiału, z którego obecnie usiłujemy zbudować zorganizowany umysł. Zwani są oni „Siłami Ciemności” przez św. Pawła, ponieważ pochodzą z ciemnego Okresu Saturna i są uważani za złych z powodu separacyjnych tendencji typowych do domeny Rozumu, które stanowią przeciwieństwo jednoczących sił Świata Ducha Życiowego, królestwa Miłości. Panowie Umysłu pracują z ludzkością, lecz nie z trzema niższymi Królestwami. 

Archaniołowie stali się ekspertami w budowaniu ciała z materiału emocjonalnego: najgęstszej materii Okresu Słońca. Toteż są oni w stanie nauczać i prowadzić zdecydowanie mniej rozwinięte istoty, takie jak człowiek i zwierzę, w kształtowaniu i wykorzystywaniu ciała pożądań. 

Aniołowie są dogłębnie doświadczeni w budowaniu ciała życiowego, ponieważ w Okresie Księżyca, podczas którego byli ludźmi, eter był najgęstszym stanem materii. Dzięki tej umiejętności są oni nauczycielami ludzi, zwierząt i roślin z zakresu funkcji życiowych: rozmnażania, odżywiania itp. 

### ROZDZIAŁ IX: OPIESZALI I NOWICJUSZE 

Podążając w poprzednich rozdziałach za ewolucją życia, świadomości i formy – potrójną fazą manifestacji ducha dziewiczego, który jest życiem, które gromadzi wokół siebie formę i dzięki temu zdobywa świadomość, mówiliśmy w sposób sugerujący jakoby istniała tylko jedna klasa; jakoby wszystkie duchy dziewicze, bez wyjątku, dokonywały stałego i jednolitego rozwoju. 

Było to zrobione dla uzyskania większej przejrzystości. W rzeczywistości byli w tej ewolucji opieszali, tak samo jak w każdej większej grupie lub firmie. 

Każdego roku w szkole są tacy, którzy nie spełniają wymaganych standardów, aby przejść do wyższej klasy. Podobnie, w każdym Okresie Ewolucji, istnieją tacy, którzy zostają w tyle, ponieważ nie spełniają odpowiedniego standardu koniecznego, aby wzbić się na wyższy etap. 

Nawet tak wcześnie jak w Okresie Saturna byli tacy, którzy nie dali rady wystarczająco się ulepszyć, aby poczynić kolejny krok naprzód. Na tym etapie Istoty Wyższe pracowały nad życiem, które samo w sobie było nieświadome, lecz ta nieświadomość nie zapobiegła upośledzeniu rozwojowemu niektórych duchów dziewiczych, które nie były tak podatne ani tak ochoczo adaptujące się do zmian jak inne. 

W tym jednym słowie „Adaptacyjność” leży wielki sekret rozwoju i opóźnienia rozwojowego. Cały postęp zależy od tego, czy ewoluująca istota jest elastyczna, łatwo się adaptuje i jest na tyle podatna, aby być w stanie przystosować się do nowych warunków; czy też jest skrystalizowana, sztywna i nie będąca w stanie się zmienić. Adaptacyjność jest cechą, która przyczynia się do postępu i do tego, czy dana istota jest na wysokim bądź niskim etapie ewolucji. Jej brak jest przyczyną upośledzenia rozwojowego ducha i retrogresji Formy. Tyczy się to zarówno przeszłości, teraźniejszości, jak i przyszłości. W związku z tym podział na wykwalifikowanych i niewykwalifikowanych podąża za dokładną i bezosobową sprawiedliwością Prawa Konsekwencji. Nigdy nie było i nigdy nie będzie subiektywnego rozróżnienia między „owcami” a „kozami”. 

Twardy i niereagujący stan niektórych istot Saturna uniemożliwił przebudzenie w nich ducha boskiego, a zatem pozostali oni po prostu minerałami i jedyne co zyskali to zalążkowe ciało fizyczne. 

Były więc dwie klasy/królestwa w Okresie Słońca: opieszali Okresu Saturna, którzy wciąż byli minerałami oraz pionierzy Okresu Saturna, którzy byli w stanie otrzymać zalążek ciała życiowego i stać się czymś na pozór rośliny. 

Oprócz tych dwóch królestw była także trzecia, nowa fala życiowa, która dopiero rozpoczynała swoją aktywność na początku Okresu Słońca. (Jest to fala życiowa, która obecnie zamieszkuje nasze zwierzęta). 

Materia, w którą weszła nowa fala życiowa wraz z opieszałymi Okresu Saturna, stanowiła królestwo minerałów Okresu Słońca. Jednakże była wielka różnica w tych dwóch podpodziałach drugiego królestwa. Opieszali mogą „przyspieszyć” i wyprzedzić pionierów, którzy są obecnie naszą ludzkością, lecz uczynienie tego samego przez nową falę życiową jest niemożliwe. Osiągnie ona etap odpowiadający ludzkości, lecz w bardzo odmiennych warunkach. 

Podział na opieszałych i pionierów odbył się w siódmym Okrążeniu Okresu Saturna, kiedy Duch Boski został przebudzony przez Panów Płomienia. Odkryto wtedy, że niektóre ewoluujące istoty znajdowały się w tak obojętnym i zatwardziałym stanie, że niemożliwością było je przebudzić. Zatem pozostali oni bez iskry ducha, od której zależał ich postęp i byli zobowiązani pozostać na tym samym poziomie nie będąc w stanie podążać za innymi, w których iskra ducha została przebudzona. Zaprawdę, zaprawdę, wszystko czym jesteśmy bądź nie jesteśmy, jest rezultatem naszego własnego wysiłku, bądź naszej własnej bierności. 

Opieszali i nowoprzybyła fala życiowa uformowali ciemne punkty na żarzącej się kuli gazowej, która była najgęstszym Globem Okresu Słońca, a nasze obecne plamy na słońcu są atawistycznymi pozostałościami tego stanu. 

W szóstym Okrążeniu Okresu Słońca duch życiowy został przebudzony przez Cherubinów i znów odkryto, że niektórzy, którzy bezpiecznie przeszli przez punkt krytyczny w Okresie Saturna, przestali nadążać w Okresie Słońca i nie nadawali się, aby ożywić w nich drugi aspekt ducha. Przez to powstała druga klasa opieszałych, którzy zostali w tyle, za czubkiem fali ewolucji. 

W siódmym Okrążeniu Okresu Słońca Panowie Płomienia zjawili się ponowie, aby przebudzić ducha boskiego w tych, którzy nie zdołali się do tego zakwalifikować pod koniec Okresu Saturna i osiągnęli etap, w którym mogli otrzymać ten duchowy impuls w Okresie Słońca. Panowie Płomienia również przebudzili zalążek ducha boskiego u tylu istot z nowej fali życiowej, ile było na to gotowych, lecz tu też znaleźli się opieszali. 

Tak więc na początku Okresu Księżyca istniały następujące klasy: 

1 – Pionierzy, którzy z powodzeniem przeszli przez Okresy Saturna i Słońca. Mieli ciała fizyczne i życiowe, ducha boskiego i życiowego zalążkowo aktywne. 

2 – Opieszali Okresu Słońca, którzy posiadali ciała fizyczne i życiowe, a także ducha boskiego – wszystko zalążkowe. 

3 – Opieszali Okresu Saturna, którzy otrzymali promocję w siódmym Okrążeniu Okresu Słońca. Posiadali zalążek ciała fizycznego i ducha boskiego. 

4 – Pionierzy nowej Fali Życiowej, którzy mieli te same pojazdy, co klasa 3, lecz należeli do innego planu ewolucji niż nasz. 

5 - Opieszali nowej Fali Życiowej, którzy posiadali jedynie zalążek ciała fizycznego. 

6 – Nowa Fala Życiowa, która rozpoczęła swoją ewolucję na początku Okresu Księżyca i jest życiem, które obecne zamieszkuje nasze rośliny. 

Należy koniecznie pamiętać, iż Natura spieszy się powoli. Nie dokonuje nagłych zmian form. Czas jest dla niej niczym, a uzyskanie perfekcji wszystkim. Minerał nie zmienia się w roślinę w mgnieniu oka, lecz robi to miarowo, stopniowo, prawie niedostrzegalnie. Roślina nie staje się zwierzęciem w jedną noc. Wprowadzenie takiej zmiany wymaga wielu lat. A więc w naturze zawsze istnieją etapy i stopnie. Drabina Istnienia rozciąga się bez przerw od protoplazmy do Boga. 

Zatem mamy do czynienia nie z sześcioma różnymi królestwami odpowiadającymi powyższym sześciu klasom, które wkroczyły na arenę ewolucji na początku Okresu Księżyca, lecz z zaledwie trzema królestwami – minerałów, roślin i zwierząt. 

Najniższa klasa w Okresie Księżyca stanowiła nową falę życiową, która rozpoczęła wtedy swoją ewolucję. Formowała ona najtwardszą mineralną część. Jednak należy pamiętać, że nie była ona w żadnym stopniu tak twarda, jak obecny minerał, lecz jedynie tak gęsta, jak nasze drewno. 

Stwierdzenie to nie zaprzecza poprzednim, które opisywały Księżyc jako wodnisty, ani też nie przeczy diagramowi 8, ukazującemu najgęstszy Glob w Okresie Księżyca jako ulokowany w Regionie Eterycznym, który jest eteryczny. Jak już mówiliśmy, to, że ścieżka ewolucji jest spiralna, zapobiega powielaniu się danych warunków. Nie zawsze możliwe jest opisanie danych warunków we właściwy sposób. Zawsze używany jest tu najlepszy dostępny termin, aby opisać warunki istniejące w danym czasie będącym pod lupą. 

Klasa 5 na naszej liście była niemalże minerałem, jednak z powodu przejścia przez i poza warunki minerału podczas Okresu Słońca, miała pewne cechy roślin. 

Klasa 4 była prawie rośliną i ewoluowała w roślinę przez zakończeniem Okresu Księżyca. Jednakże była bliższa królestwu minerałów niż dwóm pozostałym klasom, które tworzyły wyższe królestwo. Można zatem przydzielić klasy 4 i 5 do jednej grupy, jako stanowiące coś w rodzaju półkroku, królestwa „roślinno-mineralnego”, które tworzyło powierzchnię starożytnej planety Okresu Księżyca. Grupa ta była czymś na wzór dzisiejszego torfu, który również jest stanem przejściowym między minerałem a rośliną. Była mokra i wilgotna, co pasuje do stwierdzenia, że Okres Księżyca był wodnisty. 

A więc klasy czwarta, piąta i szósta stanowiły różne stopnie królestwa minerałów w Okresie Księżyca – najwyższa będąca prawie rośliną, a najniższa najtwardszą substancją mineralną tamtego Okresu. 

Klasy 2 i 3 stanowiły królestwo roślin, mimo że obie były w gruncie rzeczy czymś więcej niż rośliny. Nie były one bowiem też zwierzętami. Rosły w ziemi mineralno-roślinnej i były statyczne jak rośliny, lecz nie mogły rosnąć w czysto mineralnej ziemi, tak jak nasze obecne rośliny. Dobrym przykładem takiej formy są nasze rośliny pasożytnicze, które nie mogą rosnąć w czysto mineralnej glebie, lecz szukają jedzenia już biologicznie wyspecjalizowanego przez prawdziwą roślinę lub drzewo. 

Klasa 1 składała się z pionierów fali życiowej duchów dziewiczych. W Okresie Księżyca przechodziły one przez coś na wzór życia zwierzęcego. Przypominały one jednak zwierzęta naszego czasu jedynie pod kątem posiadania tych samych pojazdów, a także bycia pod kontrolą ducha zbiorowego, który obejmował całą rodzinę ludzką. Z wyglądu różniły się one znacznie od naszych obecnych zwierząt, tak jak to pokazał częściowy opis podany w poprzednim rozdziale. Nie dotykały one powierzchni planety, lecz unosiły się zawieszone na czymś na wzór pępowiny. Zamiast płuc posiadały coś na wzór skrzeli, poprzez które oddychały gorącą parową „ognistą mgłą”. Te cechy Księżycowej egzystencji wciąż są odtwarzane podczas okresu ciąży przez embriony, które na tych etapach rozwoju posiadają skrzela. Istoty Księżyca tamtego Okresu posiadały także poziomy kręgosłup zwierzęcia. 

Podczas Okresu Księżyca pojawiło się kilka nowych podziałów na klasy, w porównaniu z poprzednimi okresami, ponieważ tam także znaleźli się opieszali, którym nie udało się dotrzymać kroku szczytowi fali ewolucji. W rezultacie na początku Okresu Ziemi było 5 klas, z których niektóre dzieliły się na kolejne podklasy, jak to pokaże diagram 10. Podklasy te pojawiały się na następujących etapach i z następujących powodów: 

W połowie piątego Okrążenia Okresu Księżyca, kiedy Serafini darowali zalążek ducha ludzkiego pionierom, którzy nadawali się, aby przejść dalej, niektórzy okazali się niewystarczający, toteż nie nadawali się, aby otrzymać duchowy impuls, który przebudził trzyaspektowego ducha. 

W szóstym Okrążeniu Okresu Księżyca Cherubini zjawili się ponownie i ożywili ducha życiowego u tych, którzy uprzednio zostali w tyle w Okresie Słońca, lecz zdołali od tamtego momentu osiągnąć konieczny etap rozwoju (Klasa 2 na naszej poprzedniej liście). Cherubini ożywili także ducha życiowego u tych opieszałych Okresu Słońca, którzy nie rozwinęli ciała życiowego podczas swojej roślinnej egzystencji w Okresie Księżyca. (Ci drudzy stanowili klasę 3 na poprzedniej liście). 

Klasa 4 na poprzedniej liście przechodziła przez niski etap egzystencji roślinnej. Niemniej jednak większość z nich rozwinęła ciało życiowe na tyle, aby umożliwić przebudzenie w nich ducha życiowego. 

Tak więc te trzy ostatnie klasy posiadały te same pojazdy na początku Okresu Ziemi, mimo że tylko dwie pierwsze (klasy 3a i 3b na diagramie 10) należą do naszej fali życiowej i mają szanse nas jeszcze przegonić, jeżeli pokonają punkt krytyczny, który przyjdzie w następnym Okrążeniu Okresu Ziemi. Ci, którzy nie będą mogli przekroczyć tego punktu, będą przetrzymywani, dopóki jakaś przyszła ewolucja nie osiągnie etapu, w którym będą oni mogli wkroczyć i kontynuować swój rozwój w nowym okresie ludzkości. Będą mieli zakaz rozwoju z naszą ludzkością, ponieważ będzie ona na tyle bardziej rozwinięta, że okazaliby się oni zbyt poważnym balastem dla naszego postępu, aby ich za sobą ciągnąć. Nie zostaną zniszczeni, lecz będą po prostu przetrzymywani w oczekiwaniu na kolejny okres ewolucji. 

DIAGRAM 10 

To właśnie postęp naszej obecnej fali ewolucji ma się na myśli, kiedy mówi się o „zbawieniu” w religii chrześcijańskiej. Jest on czymś, do czego należy gorliwie dążyć, ponieważ, mimo że „wieczne potępienie” tych, którzy nie zostaną „zbawieni”, nie oznacza skazania na zniszczenie lub wieczne tortury, to niemniej jednak bardzo poważną sprawą jest bycie trzymanym w stanie bezruchu przez niepojęte miliardy lat zanim nowa ewolucja osiągnie taki stan, aby ci, którym się nie powiodło, otrzymali szansę na kontynuację. Duch nie jest świadomy upływu czasu, lecz jest to poważna strata i musi jej towarzyszyć uczucie braku przynależności, kiedy w końcu takie duchy znajdują się w nowej ewolucji. 

Co do obecnej ludzkości, prawdopodobieństwo to jest tak małe, że aż prawie nieistotne. Jednakże mówi się, że ze wszystkich duchów dziewiczych, które rozpoczęły ewolucję w Okresie Saturna, zaledwie trzy piąte przejdą przez punkt krytyczny w następnym Okrążeniu i dojdą do końca. 

Największą obawą okultystycznego badacza jest materializm, który, jeżeli idzie za daleko, nie tylko blokuje postęp, lecz także niszczy wszystkie siedem pojazdów ducha dziewiczego, pozostawiając go nagim. Duch taki będzie musiał rozpocząć nową ewolucję od samego początku. Cała praca, jaką wykonał od świtu Okresu Saturna, będzie doszczętnie zmarnowana. Z tego powodu obecny okres jest dla naszej ludzkości najważniejszy ze wszystkich. Dlatego też badacze duchowi mówią o Szesnastu Rasach, z których Germano-Anglosaska jest jedną, jako o „szesnastu ścieżkach ku destrukcji”. Niech czytelnik bezpiecznie przejdzie je wszystkie, ponieważ ich ograniczenia są gorsze niż opóźnienie rozwojowe w następnym Okrążeniu. 

Ogółem rzecz biorąc klasa 5 z poprzedniej listy otrzymała zalążek ducha boskiego podczas siódmego Okrążenia Okresu Księżyca, kiedy to Panowie Płomienia zjawili się ponownie. Toteż składała się ona z pionierów ostatniej fali życiowej, która rozpoczęła ewolucję w Okresie Księżyca. W okresie tym przeszli oni przez swoją egzystencję mineralną. Opieszali tamtej fali życiowej byli więc pozostawieni z zaledwie zalążkiem ciała fizycznego. 

Ponadto była także nowa fala życiowa (nasze obecne królestwo minerałów) rozpoczynająca swoją ewolucję na początku Okresu Ziemi. 

Na końcu Okresu Księżyca klasy przedstawione na diagramie 10 posiadały przypisane im pojazdy i z nimi rozpoczęły Okres Ziemi. Od początku tego okresu ludzkość rozwija ogniwo umysłu i tym samym osiągnęła w pełni przebudzoną świadomość. Zwierzęta uzyskały ciało pożądań, rośliny ciało życiowe, a opieszali fali życiowej, która wkroczyła na ścieżkę ewolucji w Okresie Księżyca, uciekli z twardych i szybkich warunków formacji skalnych, a ich nowe ciała fizyczne składają się na nasze delikatniejsze gleby. Natomiast fala życiowa, która wkroczyła na ścieżkę ewolucji w Okresie Ziemi, formuje teraz twarde składy i kamienie. 

W taki sposób różne klasy uzyskały pojazdy przypisane im na diagramie 3, do którego odsyła się czytelnika. 

### ROZDZIAŁ X: OKRES ZIEMI 

Globy Okresu Ziemi są usytuowane w czterech najgęstszych stanach materii – Regionie Konkretnych Myśli, Świecie Pożądań, Regionie Eterycznym i Regionie Chemicznym (patrz diagram 8). Najgęstszy Glob (Glob D) jest naszą obecną Ziemią. 

Kiedy mówimy o „najgęstszych światach” lub „najgęstszych stanach materii”, to termin ten musi być rozumiany relatywnie. W przeciwnym razie sugerowałby on ograniczenia w Absolucie, a to byłby absurd. Gęstość i rzadkość, góra i dół, wschód i zachód odnoszą się jedynie względnie do naszego własnego statusu i pozycji. Tak jak istnieją wyższe, subtelniejsze światy niż te dotknięte przez naszą falę życiową, tak i istnieją gęstsze stany materii, które są polami ewolucji innych klas istot. Nie wolno także sądzić, że te gęstsze światy znajdują się gdzieś indziej w przestrzeni. Są one bowiem przenikane przez nasze światy w sposób podobny do tego, jak wyższe światy przenikają tę Ziemię. Postrzegana stałość Ziemi i form, które widzimy, nie stanowi żadnej przeszkody, aby mogły przechodzić przez nie gęstsze ciała. Podobnie nasze stałe gęste ściany nie blokują przejścia istotom ludzkim ubranym jedynie w swoje ciała pożądań. Tak samo ciało stałe nie jest synonimem gęstości, jak to pokazuje aluminium, ciało stałe, które jest mniej gęste niż płynna rtęć. Niemniej jednak to rtęć, pomimo swojej gęstości, ewaporuje lub przepłynie przez wiele ciał stałych. 

Jako że jest to czwarty Okres, mamy obecnie cztery żywioły. W Okresie Saturna był zaledwie jeden żywioł – Ogień, a w zasadzie było ciepło lub gorąco, które jest rodzącym się ogniem. W drugim Okresie zwanym Okresem Słońca były dwa żywioły, Ogień i Powietrze. W Okresie Księżyca były trzy żywioły, gdyż dodana została Woda. W Okresie Ziemi został dodany czwarty Żywioł – Ziemia. Tak więc widać, że w każdym Okresie został dodany nowy żywioł. 

W Okresie Jowisza zostanie dodana duchowa natura, która połączy się z mową tak, by słowa niezmiennie niosły ze sobą zrozumienie – zamiast nieporozumienia, co obecnie często ma miejsce. Na przykład, kiedy ktoś mówi „dom”, może mieć na myśli wiejską chatkę, podczas gdy odbiorca może myśleć o mieszkaniu w bloku. 


Do tego środowiska czterech żywiołów różne klasy (wspomniane na diagramie 10) zostały przeniesione przez Hierarchie sprawujące nad nimi pieczę. Pamiętamy, że w Okresie Księżyca klasy te tworzyły trzy królestwa – królestwo zwierząt, królestwo zwierzęco-roślinne i królestwo roślinno- mineralne. Jednakże tu na Ziemi panują takie warunki, że nie mogą istnieć pół-klasy. Muszą istnieć cztery znacząco różniące się od siebie królestwa. W tej skrystalizowanej fazie egzystencji granice między nimi muszą być wyraźniejsze niż jak to miało miejsce w przypadku poprzednich Okresów, w których jedno królestwo częściowo stapiało się z drugim. W związku z tym niektóre klasy wspomniane na diagramie 10 awansowały o pół kroku, a niektóre cofnęły się o tyleż. 

Niektóre minerało-rośliny awansowały całkowicie do królestwa roślin i stały się polną zielenią. Inne zostały zdegradowane i stały się czysto mineralną glebą, w której rosły rośliny. Z roślino-zwierząt niektóre istoty awansowały do królestwa zwierząt przed czasem i gatunki te mają, póki co, bezbarwną „krew” roślinną, a inne, jak np. rozgwiazdy, mają nawet pięć nóżek, jak płatki kwiatów. 

Wszyscy z klasy 2, których ciała pożądań mogły być podzielone na dwie części (tak jak to miało miejsce w przypadku wszystkich z klasy 1), zostali dopasowani, by stać się ludzkimi pojazdami, a zatem awansowali do grupy ludzkiej. 

Musimy zdecydowanie pamiętać, że w powyższych akapitach zajmujemy się Formą, a nie życiem zamieszkującym tę formę. Narzędzie jest dopasowywane do życia, które ma w nim zamieszkać. Ci z klasy 2, w pojazdach których mógł zostać dokonany powyższy podział, wznieśli się do królestwa ludzi, lecz otrzymali wewnętrznego ducha w późniejszym czasie niż klasa 1. Dlatego też nie są oni tak wysoce rozwinięci jak klasa 1 i stanowią niższą rasę ludzką. 

Ci, których ciała pożądań nie były zdolne do podziału, zostali umieszczeni w tej samej grupie, co klasy 3a i 3b. Są oni naszymi obecnymi człekokształtnymi. Wciąż mogą oni prześcignąć naszą ewolucję, jeżeli osiągną wystarczający stopień zaawansowania przed wspomnianym wcześniej punktem krytycznym, który nadejdzie w połowie piątego Okrążenia. Jeżeli nie prześcigną nas do tego czasu, stracą kontakt z naszą ewolucją. 

Zostało powiedziane, że człowiek zbudował swoje trzyaspektowe ciało przy pomocy innych istot wyższych od niego, lecz w poprzednim Okresie nie było żadnej koordynującej siły Ego. Trzyaspektowy duch (Ego) był oddzielony od swoich pojazdów. Teraz przyszedł czas na połączenie ducha i ciała. 

Tam, gdzie ciało pożądań się podzieliło, wyższa część stała się jakby panem niższej części, a także ciała fizycznego i życiowego. Uformowała coś w rodzaju duszy zwierzęcej, z którą duch mógł się złączyć przy pomocy ogniwa umysłu. Tam, gdzie nie zaszedł podział ciała pożądań, pojazd został przekazany pragnieniom i pasjom bez żadnej kontroli, toteż nie mógł być używany jako pojazd, wewnątrz którego mógłby zamieszkać duch. Został on więc oddany pod kontrolę ducha zbiorowego, który kierował nim z zewnątrz. Stał się ciałem zwierzęcym, a gatunek ten degenerował obecnie do ciała człekokształtnego. 

Tam, gdzie zaszedł podział ciała pożądań, ciało fizyczne stopniowo przyjęło pozycję pionową, w wyniku czego kręgosłup został wyjęty z poziomych prądów Świata Pożądań, poprzez które duch zbiorowy oddziałuje na zwierzę (dzięki poziomemu kręgosłupowi). Ego mogło dzięki temu wkroczyć, pracując w i wyrażając się przez kręgosłup pionowy, a także zbudować poziomą krtań oraz mózg do swojej odpowiedniej ekspresji w ciele fizycznym. Podczas gdy prawdą jest, że niektóre zwierzęta, jak na przykład poprzednio wspomniane szpaki, kruki, papugi itp., są w stanie, z powodu posiadania pionowej krtani, wymawiać słowa, to nie mogą one używać ich ze zrozumieniem. Używanie słów, aby wyrażać myśli jest najwyższym ludzkim przywilejem i może to być wykonywane jednie przez rozumne, myślące istoty jak człowiek. Jeżeli uczeń to zapamięta, łatwiej będzie mu prześledzić różne kroki, które prowadzą do tego rezultatu. 

#### OKRĄŻENIE SATURNA OKRESU ZIEMI 

Jest to Okrążenie, podczas którego w każdym Okresie rekonstruowane jest ciało fizyczne. Tym razem nadano mu zdolność formowania mózgu i stania się pojazdem dla zalążka umysłu, który miał zostać dodany później. Dodatek ten stanowił finalną rekonstrukcję ciała fizycznego, która uczyniła je zdolnym do osiągania najwyższego możliwego dla takiego pojazdu stopnia wydajności. 

Do jego konstrukcji wykorzystano Niewiarygodną Mądrość. Jest to cud. Nie da się odpowiednio opisać uczniowi, jakie niezmierzone umiejętności do otrzymywania wiedzy są zawarte w tym narzędziu i jakim skarbem jest ono dla człowieka, a także jak bardzo powinien on je cenić i jak wdzięczny powinien za nie być. 

Niektóre przykłady perfekcji tej konstrukcji oraz inteligentnej adaptowalności wykazywanej przez to narzędzie zostały podane wcześniej. Jednak, aby jeszcze bardziej odcisnąć tę wielką prawdę w umyśle ucznia, warto zilustrować pełniej tę Mądrość, a także pracę Ego we krwi. 

Powszechnie (lecz w mało precyzyjny sposób) wiadomo, że kwas żołądkowy oddziałuje na jedzenie wspierając proces trawienia. Jednakże zaledwie mała garstka ludzi, nie licząc profesji medycznych, jest świadoma tego, że istnieje wiele różnych soków trawiennych, z których każdy przystosowany jest do pewnego rodzaju jedzenia. Jednak badania Pawłowa ustaliły ponad wszelką wątpliwość, że istnieje jeden rodzaj soku trawiennego do trawienia mięsa, inny do mleka, inny do kwaśnych owoców itd. Swoją drogą fakt ten jest powodem, dla którego nie wszystkie potrawy dobrze się mieszają. Na przykład mleko wymaga soku trawiennego, który znacząco różni się od prawie każdego innego, za wyjątkiem tego wymaganego do trawienia skrobi. Nie jest więc ono sprawnie trawione z innymi rodzajami jedzenia niż zboża. Już samo to pokazuje wspaniałą mądrość. Pokazuje to, że Ego działając podświadomie jest w stanie wybrać różne rodzaju soków, które są odpowiednie dla różnych rodzajów jedzenia przyjmowanych do żołądka, nadając każdemu z nich odpowiednią siłę i ilość, aby strawić jedzenie. Co czyni to jeszcze bardziej cudownym to fakt, że sok trawienny jest wlewany do żołądka przed jedzeniem. 

Nie kierujemy świadomie procesem mieszania tego płynu. Znaczna większość ludzi nie wie nic o metabolizmie lub jakiejkolwiek innej przemianie chemicznej. Nie wystarczy również powiedzieć, że, kiedy smakujemy jedzenie, kierujemy procesem trawienia poprzez sygnały w naszym układzie nerwowym. 

Kiedy po raz pierwszy udowodniono ten fakt selekcji soków trawiennych, naukowcy byli wysoce zdziwieni usiłując dowiedzieć się jak odpowiedni rodzaj soku był selekcjonowany i wprowadzany do żołądka przed jedzeniem. Myśleli, że sygnał musi być nadawany przez układ nerwowy. Jednak udowodniono ponad wszelką wątpliwość, że odpowiedni sok był wlewany do żołądka nawet pomimo zablokowania systemu nerwowego. 

W końcu Starling i Bayliss po serii badań o ogromnej pomysłowości udowodnili, że nikłe części jedzenia są pobierane przez krew w momencie, gdy jedzenie trafia do buzi. Wędrują one wtedy do gruczołów trawiennych i powodują produkcję odpowiedniego soku. 

Stanowi to ponownie jedynie fizyczną część zjawiska. Aby zrozumieć całe to cudowne połączenie, musimy zwrócić się ku nauce okultystycznej. Ona sama wyjaśnia, dlaczego sygnał ten jest niesiony przez krew. 

Krew jest jedną z najwyższych ekspresji ciała życiowego. Ego prowadzi i kontroluje swoje fizyczne narzędzie poprzez krew, toteż krew jest również środkiem używanym, aby oddziaływać na układ nerwowy. Przez pewien czas w procesie trawienia Ego działa częściowo przez układ nerwowy, lecz (szczególnie na początku procesu trawienia) działa ono również bezpośrednio na żołądek. Kiedy podczas naukowych eksperymentów, nerwy zostają zablokowane, bezpośrednia droga przez krew wciąż pozostaje otwarta i Ego dostarcza w ten sposób odpowiednie informacje. 

Zauważmy, że krew jest kierowana tam, gdzie Ego wykazuje w danym czasie największą aktywność. Jeżeli jakaś sytuacja wymaga nagłej myśli i akcji, krew jest pospiesznie kierowana do głowy. Jeżeli ma zostać strawiony ciężki posiłek, to większa część krwi opuszcza głowę, skupiając się wokół organów trawiennych. Ego koncentruje swoje wysiłki na wyzbywaniu się zbędnego pożywienia z ciała. Toteż człowiek nie może sprawnie myśleć po ciężkim posiłku. Jest śpiący, ponieważ tak wiele krwi opuściło mózg, że pozostała jej ilość jest niewystarczająca, aby przeprowadzać funkcje konieczne do pełnej przebudzonej świadomości. Poza tym płyny życiowe lub energia słoneczna wyspecjalizowane przez śledzionę są absorbowane przez krew pędzącą przez ten organ w dużo większym stopniu po posiłku niż pomiędzy posiłkami. Tak więc reszta organizmu jest również w znacznym stopniu pozbawiona płynu życiowego podczas trawienia. To Ego kieruje krew do mózgu. Kiedy tylko ciało idzie spać, krew opuszcza mózg, co może być udowodnione kładąc człowieka na dźwigni dwustronnej. Kiedy zaśnie, dźwignia zawsze przechyli się ku stopom, unosząc głowę. Natomiast podczas stosunku płciowego krew jest skoncentrowana w narządach płciowych. Wszystkie te przykłady udowadniają, że gdy nie śpimy, Ego oddziałuje na i kontroluje ciało fizyczne poprzez krew. Większa część całej krwi płynie do tej części ciała, w której o danym czasie Ego wykazuje swoją największą aktywność. 

Rekonstrukcja ciała fizycznego w Okrążeniu Saturna Okresu Ziemi miała na celu umożliwienie mu bycia przenikanym przez umysł. Dała ona pierwszy impuls do budowy płatu czołowego mózgu, a także zapoczątkowała podział w układzie nerwowym, który od tego momentu zaczął posiadać wyraźne różnice – układ somatyczny i współczulny. Ten drugi był jedynym dostarczonym w Okresie Księżyca. Układ somatyczny (który przetransformował ciało fizyczne z automatu działającego pod wpływem bodźców zewnętrznych, w wyjątkowo adaptowalne narzędzie zdolne do bycia kontrolowanym przez Ego z zewnątrz) nie został dodany aż do obecnego Okresu Ziemi. 

Główna część tej pracy rekonstrukcyjnej została wykonana przez Panów Formy. Są oni Hierarchią Twórczą, która jest najbardziej aktywna w Okresie Ziemi, tak jak Panowie Płomienia byli najbardziej aktywną hierarchią Okresu Saturna, Panowie Mądrości Okresu Słońca, a Panowie Indywidualności Okresu Księżyca. 

Okres Ziemi jest przede wszystkim Okresem Formy, ponieważ tutaj formalna, bądź też materialna, strona ewolucji osiąga swój najdoskonalszy i najwyraźniejszy stan. Duch jest tutaj bardziej bezradny i stłumiony, a Forma jest najbardziej dominującym czynnikiem – stąd wysoka pozycja Panów Formy. 

#### OKRĄŻENIE SŁOŃCA OKRESU ZIEMI 

Podczas tego okrążenia ciało życiowe było rekonstruowane tak, by przystosować je do przyjęcia zalążkowego umysłu. Ciało życiowe zostało bardziej upodobnione do ciała fizycznego, by nadawało się do użycia jako najgęstszy pojazd podczas Okresu Jowisza, kiedy to ciało fizyczne stanie się uduchowione. 

Anioły, ludzkość Okresu Księżyca, otrzymały pomoc od Panów Formy przy tej rekonstrukcji. Organizacja ciała życiowego jest obecnie pod względem wydajności na drugim miejscu, tuż po ciele fizycznym. Niektórzy badacze tego tematu nazywają to pierwsze spoiwem i utrzymują, że jest to po prostu forma dla ciała fizycznego, a nie oddzielny pojazd. 

Nie chcąc nikogo krytykować i przyznając, że to twierdzenie jest uzasadnione przez fakt, że człowiek na swoim obecnym etapie ewolucji, zazwyczaj nie może używać ciała życiowego jako oddzielnego pojazdu – ponieważ zawsze pozostaje ono z ciałem fizycznym i wyciągnięcie go w całości spowodowałoby śmierć ciała fizycznego – należy wspomnieć, że był czas, kiedy ciało życiowe nie było tak silnie połączone z ciałem fizycznym, jak to ma obecnie miejsce. 

Podczas tych epok historii naszej Ziemi, które zostały już wspomniane jako Epoka Lemuriańska i Epoka Atlantycka, człowiek był mimowolnym jasnowidzem, a spowodowane to było właśnie tym luźnym połączeniem między ciałem fizycznym a życiowym. (Adepci tamtego okresu pomagali kandydatom jeszcze bardziej poluźnić to połączenie, tak jak u wyszkolonego jasnowidza). 

Od tamtej pory ciało życiowe stało się u większości ludzi znacznie bardziej przytwierdzone do ciała fizycznego, lecz u wszystkich ludzi wrażliwych połączenie to jest luźne. To właśnie ta luźność stanowi różnicę między jasnowidzem, a zwyczajną osobą, która jest nieświadoma wszystkiego poza wibracjami odbieranymi przez pięć zmysłów. Wszystkie istoty ludzkie muszą przejść etap bliskiego złączenia tych dwóch pojazdów i doświadczyć idącego za nim ograniczenia świadomości. Toteż istnieją dwie klasy ludzi uwrażliwionych: ci, którzy nie zostali jeszcze silnie wplątani w materię, tak jak większość Hindusów, Indian itp., którzy posiadają pewien niski stopień jasnowidzenia lub są wrażliwi na dźwięki natury; i ci, którzy są na przedzie ewolucji. Ci drudzy wyłonili się z mocnego połączenia z materią i są dalej podzielni na dwa rodzaje. Pierwszy z nich stanowią ci pasywni o słabej woli, którzy przy pomocy innych obudzili ponownie splot słoneczny lub inne organy połączone z autonomicznym układem nerwowym. Są to mimowolni jasnowidze, media, którzy nie mają kontroli nad swoimi zdolnościami. Oni dali krok w tył. Drugi rodzaj stanowią ci, którzy przy pomocy swojej woli rozwinęli wibracyjne moce organów połączonych obecnie z somatycznym układem nerwowym, dzięki czemu stali się wyszkolonymi okultystami, kontrolującymi swoje własne ciała i ćwiczącymi zdolność jasnowidzenia w taki sposób, w jaki chcą. Nazywa się ich wyszkolonymi jasnowidzami. 

W Okresie Jowisza człowiek będzie funkcjonował w swoim ciele życiowym, tak jak teraz robi to w ciele fizycznym, a, jako że żaden rozwój w naturze nie jest nagły, to proces oddzielania tych dwóch ciał już się rozpoczął. Ciało życiowe osiągnie wtedy znacznie wyższy stopień wydajności niż obecne ciało fizyczne. Jako że jest to znacznie bardziej elastyczny pojazd, duch będzie wtedy w stanie używać go w sposób niemożliwy do zrealizowania przy użyciu obecnego pojazdu fizycznego. 

#### OKRĄŻENIE KSIĘŻYCA OKRESU ZIEMI 

Tutaj Okres Księżyca został ponowiony i panowała znaczna część tych samych warunków (w bardziej zaawansowany sposób), które obowiązywały na Globie D tamtego Okresu. Panował ten sam rodzaj ognisto-mgielnej atmosfery, był ten sam płomienny rdzeń i występował ten sam podział Globu na dwie części, aby pozwolić wyżej rozwiniętym istotom rozwijać się w odpowiednim tempie, za którym nie nadążyłyby takie istoty, jak nasza ludzkość. 

W tym Okrążeniu Archaniołowie (ludzkość Okresu Słońca) i Panowie Formy przejęli pieczę nad rekonstrukcją ciała pożądań, lecz pracowali sami. Kiedy nastąpił podział Globu na dwie części, nastąpił także podobny podział w ciałach pożądań niektórych ewoluujących istot. Już zauważyliśmy, że kiedy podział ten miał miejsce, forma była gotowa na stanie się pojazdem dla wewnętrznego ducha. By rozwinąć ten proces, Panowie Umysłu (ludzkość Okresu Saturna) przejęli wyższą część ciała pożądań i wczepili w nią oddzielną indywidualność, bez której dzisiejszy człowiek z całymi swoimi chwalebnymi możliwościami nie mógłby istnieć. 

Dzięki temu w późniejszej części Okrążenia Księżyca pierwszy zalążek oddzielnej osobowości został zaszczepiony przez Panów Umysłu w wyższej części ciała pożądań. 

Archaniołowie byli aktywni w niższej części ciała pożądań, nadając mu czysto zwierzęce pożądania. Pracowali oni także w tych ciałach pożądań, w których nie nastąpił podział. Niektóre z tych ciał miały stać się pojazdami zwierzęcych duchów zbiorowych, które oddziaływały na nie z zewnątrz, lecz nie wchodziły całościowo do zwierzęcych form, tak jak to czyni indywidualny duch z ciałem ludzkim. 

Ciało pożądań zostało zrekonstruowane, aby uczynić je zdolnym do bycia przenikanym przez zalążkowy umysł, który, podczas Okresu Ziemi, zostanie wszczepiony wszystkim ciałom pożądań, u których było możliwe dokonanie wyżej wspomnianego podziału. 

Tak jak wcześniej zostało to wyjaśnione, ciało pożądań jest niezorganizowanym owoidem, trzymającym ciało fizyczne jako ciemny punkt w swoim centrum, tak jak białko jajka otacza żółtko. Istnieje wiele centrów percepcji w tym owoidzie, które pojawiały się od początku Okresu Ziemi. U przeciętnego człowieka centra te to zaledwie małe wirki w nurcie i nie są one przebudzone, dlatego jego ciało pożądań nie nadaje się u niego do użytku jako oddzielny pojazd dla świadomości. Lecz kiedy te centra percepcji są przebudzone, wyglądają jak wiry. 

#### OKRES ODPOCZYNKU MIĘDZY OKRĄŻENIAMI 

Dotychczas odnotowywaliśmy jedynie Noce Kosmiczne między Okresami. Zauważyliśmy, że był okres odpoczynku i asymilacji pomiędzy Okresami Saturna i Słońca, a kolejna Noc Kosmiczna miała miejsce między Okresami Słońca i Księżyca itd. Lecz dodatkowo występują jeszcze okresu odpoczynku między Okrążeniami. 

Możemy porównać Okresy do różnych wcieleń człowieka. Noc Kosmiczna między nimi byłaby wtedy okresem między śmiercią, a ponownymi narodzinami, a odpoczynek między Okrążeniami odpowiadałby wtedy odpoczynkowi w postaci snu. 

Kiedy nastaje Noc Kosmiczna, wszystkie zamanifestowane rzeczy rozpuszczane są do jednolitej masy – Kosmos znów staje się Chaosem. 

Ten tymczasowy powrót materii do substancji pierwotnej jest tym, co umożliwia ewolucję duchowi. Gdyby krystalizujący proces aktywnej manifestacji bezustannie się kontynuował, to stanowiłoby to nieprzekraczalną barierę dla rozwoju Ducha. Za każdym razem, gdy materia krystalizuje się do takiego stopnia, że staje się zbyt twarda, by duch mógł w niej działać, wycofuje się on, aby odzyskać swoją utraconą energię. Działa to według tej samej zasady, przez którą wiertarka, która zatrzymała się podczas wwiercania jej w twardy metal jest wyciągana, aby odzyskać pęd. Jest ona chwilę później w stanie głębiej wwiercić się w ten metal. 

Uwolnione od krystalizującej energii ewoluujących duchów siły chemiczne w materii zmieniają Kosmos w Chaos poprzez przywracanie materii do jej pierwotnego stanu, aby umożliwić nowy start zregenerowanym duchom dziewiczym o świcie nowego Dnia Manifestacji. Doświadczenie uzyskane w poprzednich Okresach i Okrążeniach pozwala Duchowi wzrosnąć do uprzednio osiągniętego punktu z porównywalną prędkością, a także umożliwia mu dalszy postęp dzięki dokonaniu takich zmian, jakie dyktuje skumulowane doświadczenie tego Ducha. 

Tak więc na koniec Okrążenia Księżyca Okresu Ziemi wszystkie Globy i całe życie powróciło do Chaosu, wyłaniając się stamtąd ponownie na początku czwartego Okrążenia. 

#### CZWARTE OKRĄŻENIE OKRESU ZIEMI 

W niezmiernej złożoności schematu ewolucji zawsze istnieją spirale w spiralach, które ciągną się w nieskończoność (ad infinitum). Nie jest więc zaskoczeniem, że podczas każdego Okrążenia prace ponawiające i fazy odpoczynku dotyczą różnych Globów. Kiedy fala życiowa ponownie pojawiła się na Globie A w tym Okrążeniu, to przeszła przez rozwój Okresu Saturna. Następnie, po odpoczynku, który jednak nie obejmował kompletnej destrukcji tego Globu, lecz jedynie wprowadzanie zmian, pojawiła się ona na Globie B, gdzie praca Okresu Słońca została ponowiona. Następnie, po odpoczynku, fala życiowa przeszła na Glob C i powtórzona została praca Okresu Księżyca. W końcu fala życiowa przybyła na Glob D, który stanowi naszą Ziemię i dopiero wtedy rozpoczęła się właściwa praca Okresu Ziemi. 

Nawet wtedy, spirala w spirali uniemożliwiała kontynuację pracy natychmiast po przybyciu wali życiowej z Globu C, ponieważ darowanie zalążka umysłu nie nastąpiło aż do czwartej Epoki. Pierwsze trzy Epoki były kolejnymi powieleniami Okresów Saturna, Słońca i Księżyca, lecz zawsze na wyższym poziomie. 

### ROZDZIAŁ XI: GENEZA I EWOLUCJA NASZEGO UKŁADU SŁONECZNEGO 

#### Chaos 

Na poprzednich stronach nie zostało powiedziane nic o naszym Układzie Słonecznym i o różnych planetach, które się na niego składają, ponieważ dopiero w Okresie Ziemi zostały dokonane obecne rozróżnienia. Okres Ziemi jest szczytem zróżnicowania i, mimo że mówiliśmy o tylko jednej klasie duchów dziewiczych – o tych, które w najbardziej bezpośrednim i ścisłym sensie dotyczą ewolucji Ziemi, to w rzeczywistości istnieje siedem „Promieni” lub nurtów życia, z których każdy podąża inną ewolucją. Wszystkie one należą jednak do pierwotnej klasy duchów dziewiczych, do której należy nasza ludzkość. 

W poprzednich Okresach wszystkie z tych różnych podklas lub Promieni znajdowały odpowiednie środowiska dla swoich ewolucji na tej samej planecie. Lecz w Okresie Ziemi warunki przeistoczyły się tak, że aby zapewnić każdej klasie odpowiedni stopień ciepła i wibracji, konieczny dla ich poszczególnych faz ewolucji, musiały one zostać przydzielone do różnych planet, o różnych odległościach od Słońca – centralnego źródła życia. Jest to powód istnienia (raison d'être) naszego i innych Układów Słonecznych we Wszechświecie. 

Zanim przejdziemy do opisu ewolucji naszej ludzkości na Ziemi, po jej oddzieleniu od centralnego Słońca, konieczne dla zachowania sekwencyjnego opisu jest wyjaśnienie zróżnicowania, które rozrzuciło planety naszego Układu w przestrzeni. 

Aktywna manifestacja – szczególnie w Świecie Fizycznym – zależy od odrębności, od ograniczenia życia przez formę. Lecz podczas okresu przejściowego między Okresami i Okrążeniami to wyraźne zróżnicowanie między formą a życiem zanika. Tyczy się to nie tylko człowieka i niższych królestw, lecz także światów i Globów, które są fundamentami form ewoluującego życia. Pozostają tylko atomy nasienne i jądra (lub centra) Globów-Światów. Wszystko inne stanowi jednolitą substancję. Istnieje tylko jeden Duch przenikający przestrzeń. Życie i Forma oraz jej dodatnie i ujemne bieguny stanowią jedność. 

Taki stan rzeczy był tym, co mitologia grecka określiła jako „Chaos”. Mitologie nordycka i teutońska zwą to Ginnungagap, który opisywany jest jako sąsiadujący od północy z zimnym i mglistym Niflheimem – krainą lodu i zimna – a od południa z krainą płomieni o nazwie Muspelheim. Kiedy ciepło i zimno wkroczyły na teren okupowany przez Chaos lub Ginnungagap, spowodowały krystalizację widzialnego wszechświata. 

Biblia także wspomina o nieskończonej przestrzeni poprzedzającej aktywność Ducha. 

W naszym obecnym materialistycznym okresie utraciliśmy niestety poczucie tego wszystkiego, co kryje się za słowem „Przestrzeń”. Jesteśmy tak przyzwyczajeni do mówienia o „pustej” przestrzeni, że całkowicie zatraciliśmy wielkie i święte znaczenie tego słowa. Dlatego też nie jesteśmy w stanie poczuć szacunku wobec pojęć Przestrzeni i Chaosu. 

Dla Różokrzyżowców, jak i dla każdej innej szkoły okultystycznej, nie ma czegoś takiego, jak pusta przestrzeń. Dla nich przestrzeń jest Duchem w swojej złagodzonej formie, a materia jest skrystalizowaną przestrzenią lub Duchem. Duch w manifestacji jest dwoisty. To, co widzimy jako Formę, jest ujemną manifestacją Ducha – skrystalizowaną i bezwładną. Dodatni biegun Ducha manifestuje się jako Życie pobudzające ujemną Formę do działania. Lecz zarówno życie, jak i Forma pochodzą z Ducha, Przestrzeni, Chaosu! 

Aby móc sobie to uzmysłowić, posłużymy się przykładem z życia codziennego, biorąc pod lupę wykluwające się jajko. Jajko jest wypełnione dość lepkim płynem. Płyn ten jest poddawany ciepłu i z tej miękkiej płynnej substancji wyłania się żyjące kurczątko z twardymi kośćmi i twardym (w porównaniu) ciałem, a także z puszkiem, który ma twarde (w porównaniu z płynem) pióra. 

Jeżeli żyjące kurczątko może wyłonić się z bezwładnego płynu jajka bez dodawania do niego jakiejkolwiek substancji utwardzającej z zewnątrz, to czy naciąganym pomysłem wydaje się być to, że wszechświat jest skrystalizowaną Przestrzenią lub Duchem? Ne ulega wątpliwości, że twierdzenie to wyda się wielu głupie. Lecz książka ta nie ma na celu przekonać całego świata, że te rzeczy są. Ma ona na celu pomóc tym, którzy z natury czują, że rzeczy te muszą być i ma ona pomóc im ujrzeć światło w tej wielkiej zagadce Świata, które autorowi dane było ujrzeć. Szczególnym celem na tę chwilę jest pokazanie, że Duch jest aktywny przez cały czas – na jeden sposób podczas Manifestacji, a na drugi podczas Chaosu. 

Współczesna nauka zakpiłaby na myśl, że życie mogłoby istnieć na Globie, który jest w trakcie procesu formacji. Jest tak dlatego, że nauka nie potrafi oddzielić Życia i Formy i nie może pojąć Formy inaczej niż jako coś stałego i namacalnego, rozpoznawalnego przez jeden z naszych pięciu fizycznych zmysłów. 

Badacz okultystyczny, w zgodzie z powyższymi definicjami Życia i Formy, utrzymuje, że życie może istnieć niezależnie od Konkretnej Formy; że może przyjmować Formy niepostrzegalne przez nasze obecne ograniczone zmysły; że Formy te mogą nie podlegać żadnym prawom, które dotyczą obecnego konkretnego stanu materii. 

Prawdą jest, że Teoria Nebularna utrzymuje, iż wszelka egzystencja (czyli wszelka Forma, Światy w Przestrzeni i wszelakie Formy, jakie mogą się w nich znajdować) wzięła się z płomiennej mgławicy. Nie uznaje ona faktu postulowanego przez naukę okultystyczną – że płomienna mgławica to Duch. Nie uznaje, że cała atmosfera dokoła nas, przestrzeń między światami, jest Duchem i że ma miejsce ciągła wymiana – Forma rozpuszcza się w Przestrzeń, a Przestrzeń krystalizuje się w Formę. 

Chaos nie jest stanem, który istniał w przeszłości i teraz całkowicie zanikł. Jest on stale dokoła nas w chwili obecnej. Gdyby nie to, że stare formy – kończąc swoją użyteczność – są stale przywracane do Chaosu, który także stale rodzi nowe formy, nie byłoby postępu. Praca ewolucyjna zakończyłaby się, a stagnacja uniemożliwiłaby możliwość rozwoju. Aksjomatem jest, że „im częściej umieramy, tym lepiej żyjemy”. Poeta-Adept, Goethe mówi: 

    „Ci, którzy nie mają tego     Ciągłego umierania i życia nowego     Zawsze będą przykrymi gośćmi     Na ziemi i jej ponurej szarości”. 

Św. Paweł mówi natomiast: „Umieram codziennie”. 

Toteż uczniowie nauki okultystycznej muszą zdać sobie sprawę, że nawet podczas aktywnej manifestacji, to Chaos stanowi podstawę wszelkiego rozwoju. Nasze życie podczas Chaosu opiera się na aktywnej manifestacji i vice versa. Innymi słowy to, co jesteśmy w stanie osiągnąć podczas aktywnej manifestacji i cała zdolność do rozwoju są rezultatem egzystencji w Chaosie. Okres przejściowy między Okresami i Okrążeniami jest w rzeczywistości znacznie ważniejszy dla rozwoju duszy niż konkretna egzystencja, mimo że to drugie jest podstawą pierwszego, przez co nie można się bez tego obyć. Wagę przejściowego okresu Chaosu określa fakt, iż podczas tego okresu ewoluujące istoty wszystkich klas są tak blisko ze sobą połączone, że naprawdę stanowią jedność. W związku z tym ci, którzy znajdują się na niższym poziomie rozwoju podczas manifestacji, są w najbliższym kontakcie z wyżej rozwiniętymi, dzięki czemu doświadczają i korzystają dzięki znacznie wyższym wibracjom niż ich własne. To pozwala im przeżyć ponownie i przyswoić swoje przeszłe doświadczenia w sposób niemożliwy do uzyskania będąc skrępowanymi przez Formę. 

Zobaczyliśmy już jaką korzyść czerpie duch w człowieku z czasu przejściowego między śmiercią a ponownymi narodzinami. Forma wciąż tam istnieje, mimo że jest znacznie bardziej rozrzedzona niż ciało życiowe. Lecz podczas Nocy Kosmicznej i okresów odpoczynku między Okresami i Okrążeniami, gdzie panuje perfekcyjna wolność od formy, korzystne efekty przeszłych doświadczeń mogą zostać przyswojone znacznie bardziej efektywnie. 

Istnieje słowo, które było początkowo wymyślone, aby określać ten stan rzeczy między manifestacjami. Jednakże słowo to jest cały czas używane w materialnym sensie do takiego stopnia, że utraciło swoje pierwotne znaczenie. To słowo to „Gaz”. 

Można pomyśleć, że jest to bardzo stare słowo, które prawie zawsze istniało jako synonim stanu materii lżejszego od cieczy, lecz nie tak się rzeczy mają. Słowo to zostało użyte po raz pierwszy w pracy o nazwie Physica, która pojawiła się w 1633 roku, a jej autorem jest Jan Baptista van Helmont, Rożokrzyżowiec. 

Helmont nie nazywał się Różokrzyżowcem, żaden prawdziwy Brat nie robi tego publicznie. Jedynie Różokrzyżowiec zna brata Różokrzyżowca. Nawet najbliżsi przyjaciele i krewni nie wiedzą o jego powiązaniach z zakonem. Jedynie Ci, którzy są Adeptami, znają przeszłych autorów, którzy byli Różokrzyżowcami, ponieważ zawsze w ich pracach błyszczą nieomylne słowa, wyrażenia i znaki wskazujące na głębokie znaczenie, które pozostaje ukryte przed ludźmi z zewnątrz. Braterstwo Różokrzyża składa się z uczniów nauk Zakonu, które są obecnie publiczne, ponieważ światowa inteligencja rośnie do poziomu koniecznego do ich zrozumienia. Ta praca jest jednym z pierwszych publicznych fragmentów wiedzy Różokrzyża. Wszystkie prace opublikowane więcej niż kilka lat temu są albo pracami szarlatanów, albo zdrajców. 

Różokrzyżowcy, tacy jak Paracelsus, Komeniusz, Bacon, Helmont oraz inni, dawali w swoich pracach wskazówki i wpływali na innych. Wielka kontrowersja dotycząca autorstwa Szekspira (która na próżno stępiła tak wiele piór i zmarnowała tak dużo dobrego atramentu, który mógłby zostać użyty do szczytnych celów) nigdy by nie powstała, gdyby wiadome było, że podobieństwo między Szekspirem a Baconem jest spowodowane faktem, że na ich obu miał wpływ ten sam Adept, który miał także wpływ na Jakoba Böhme i pastora Ingolstadt Jakoba Balde, który żył po śmierci Barda z Avon i pisał łacińską lirykę. Jeżeli pierwszy wiersz Jakoba Balde przeczyta się przy użyciu pewnego klucza, to, czytając w dół i w górę wersów, ujrzy się następujące zdanie: „Dotychczas przemawiałem zza morza za pomocą dramatu, teraz wyrażę się za pomocą liryki”. 

W swojej pracy Physica Helmont, Różokrzyżowiec, napisał: „Ad huc spiritum incognitum Gas voco”, co znaczy: „Tego dotychczas nieznanego Ducha nazywam Gazem”. Dalej w tej samej pracy pisze: „Te opary, które nazywam Gazem, nie są dalekie od Chaosu, o jakim mówili starożytni”. 

Musimy nauczyć się mówić o Chaosie jako o Duchu Boga, który przenika każdą część nieskończoności. Wtedy będzie on postrzegany w prawdziwym świetle, jak to ujmuje okultystyczna maksyma: „Chaos jest gruntem pod siew Kosmosu” i nie będziemy musieli się już zastanawiać, dlaczego „coś wyszło z niczego”, ponieważ Przestrzeń nie jest synonimiczna z „nicością”. Nosi ona w sobie zalążki wszystkiego, co istnieje podczas manifestacji fizycznej. Lecz nie całkiem wszystkiego, ponieważ ze ślubu Chaosu z Kosmosem za każdym razem powstaje coś nowego, co nie istniało przedtem. Coś, co nie było zapowiedziane ani uśpione. To coś to Geniusz – przyczyna Epigenezy. 

Pojawia się on we wszystkich królestwach. Jest wyrazem postępującego ducha w człowieku, zwierzęciu i roślinie. Chaos jest zatem świętym imieniem. Imieniem, które oznacza Przyczynę wszystkiego, co widzimy w Naturze. Wywołuje ono poczucie oddania w każdym umocnionym, prawdziwym i wyszkolonym okultyście, który postrzega widzialny świat jako ujawnianie ukrytych możliwości Chaosu. 

DIAGRAM 11 

#### NARODZINY PLANET 

Aby wyrazić się w świecie fizycznym, koniecznym dla człowieka było rozwinięcie odpowiedniego ciała fizycznego. W takim świecie, jak ten, musi on posiadać ciało z kończynami, organami i układem mięśniowym, dzięki którym może się poruszać, a także mózg, aby kierować i koordynować jego ruchy. Gdyby warunki były inne, ciało musiałoby zostać odpowiednio zmodyfikowane. 

Koniecznym jest, by wszystkie istoty postawione zarówno wysoko, jak i nisko w skali egzystencji, posiadały pojazdy do wyrażania się w każdym poszczególnym świecie, w którym mogą chcieć się zamanifestować. Nawet Siedem Duchów przed Tronem musi posiadać te niezbędne pojazdy, które oczywiście są różnie uwarunkowane dla każdego z Nich. Zbiorowo są One Bogiem i stanowią Trójjedynego Boga, Który manifestuje się na różne sposoby poprzez każdego z Nich. 

Nie ma sprzeczności w przypisywaniu Bogu różnych numerów. Nie grzeszymy przeciwko „jedności” światła, gdy wyróżniamy trzy główne kolory, na które się ono dzieli. Białe światło Słońca zawiera siedem kolorów całego spektrum. Okultysta widzi nawet dwanaście kolorów – dodatkowych pięć będących między czerwienią a fioletem. Cztery z tych kolorów są niemalże nieopisywalne, lecz piąty – środkowy – jest podobny do odcienia świeżo zakwitniętego kwiatu brzoskwini. Jest to właściwie kolor ciała życiowego. Wyszkoleni jasnowidze, którzy opisują go jako „niebieskawo- szary” lub „czerwonawo-szary” itp. próbują opisać kolor, który nie ma swojego odpowiednika w świecie fizycznym, dlatego też muszą używać najbliższych terminów w danym języku. 

Może Kolor lepiej niż cokolwiek innego pozwoli nam zrozumieć jedność Boga z Siedmioma Duchami przed Tronem. Dlatego skierujmy uwagę na diagram 11. 

Widzimy tu biały trójkąt wyłaniający się z ciemnego tła. Biały jest syntetyczny. Zawiera wszystkie kolory, tak jak Bóg zawiera w Sobie wszystkie rzeczy w Układzie Słonecznym. 

W środku tego białego trójkąta znajdują się trzy koła: niebieskie, czerwone i żółte. Wszystkie inne kolory to po prostu kombinacje tych trzech podstawowych barw. Koła te odpowiadają trzem aspektom Boga, które są bez początku i kończą się w Bogu, mimo że są uzewnętrzniane jedynie podczas aktywnej manifestacji. 

Kiedy te trzy barwy zostają ze sobą wymieszane, jak jest to ukazane na diagramie, pojawiają się cztery dodatkowe kolory: trzy kolory pochodne – każdy powstały dzięki połączeniu dwóch barw podstawowych – i jeden kolor (indygo), który zawiera całą gamę barw. To one tworzą wszystkie siedem barw spektrum. Barwy te reprezentują Siedem Duchów przed Tronem. Kolory te są różne, tak jak Siedem Duchów. Każdy Duch ma inna misję w Królestwie Boga – w naszym Układzie Słonecznym. 

Siedem planet otaczających Słońce jest ciałami fizycznymi Siedmiu Dżinów Planetarnych. Ich imiona są następujące: Uran z jedną satelitą, Saturn z ośmioma księżycami, Jowisz z czterema księżycami, Mars z dwoma księżycami, Ziemia i jej księżyc, Wenus i Merkury. 

Ciała zawsze są odpowiednie do celów, jakim mają służyć, dlatego ciała fizyczne Siedmiu Duchów Planetarnych są sferyczne, gdyż forma ta jest najlepiej zaadaptowana do ogromnej prędkości, z jaką podróżują one przez przestrzeń. Na przykład Ziemia podróżuje po swojej orbicie z prędkością 106 000 kilometrów na godzinę. 

Ciało człowieka miało w przeszłości inny kształt niż obecnie, a także inny niż ten, który przybierze w przyszłości. Podczas inwolucji było ono niemalże sferyczne, tak jak wciąż ma to miejsce podczas życia prenatalnego, ponieważ okres prenatalny jest powieleniem poprzednich etapów ewolucji. Na tym etapie organizm rozwinął tę sferę, ponieważ podczas inwolucji energie ludzkie były skierowane do wewnątrz, ku budowie własnych pojazdów, tak jak embrion rozwija się w sferze macicy. Ciała fizyczne i życiowe człowieka wyprostowały się, lecz jego wyższe pojazdy wciąż pozostają w formie owoidalnej (jajowatej). W ciele fizycznym koordynujący i zarządzający mózg jest umiejscowiony na jednym końcu. Jest to najbardziej nieprzychylna pozycja dla takiego organu. Impulsy potrzebują zbyt dużo czasu, aby powędrować z jednego końca na drugi – z mózgu do stóp lub odwrotnie. Nauka wykazała, że w przypadkach oparzeń cenny czas zostaje stracony, jako że skóra zostaje oparzona zanim wiadomość zostanie przeniesiona z rannego miejsca do mózgu i z powrotem. 

Ten brak wydajności mógłby być znacznie zmniejszony, gdyby mózg znajdował się w centrum ciała. Odczucia i reakcje mogłyby być w ten sposób szybciej otrzymywane i przekazywane. U sferycznych planet Duch Planetarny zarządza z centrum ruchami swojego pojazdu. W przyszłości człowiek wygnie się, jak jest to ukazane na diagramie 12. Stanie się kulą, kierując swoje energie do zewnątrz, ponieważ kształt kuli pozwala na większe możliwości względem ruchu we wszystkich kierunkach, a nawet kombinację wielu jednoczesnych ruchów. 

Koncepcja Kosmosu Różokrzyżowców uczy, że planety czeka dalsza ewolucja. 

Kiedy istoty zamieszkujące daną planetę ewoluują do wystarczającego stopnia, to planeta ta staje się Słońcem – stałym centrum Układu Słonecznego. Kiedy istoty te ewoluują jeszcze wyżej, a co za tym idzie planeta osiągnie maksimum geniuszu, to rozprasza się ona w Zodiak, stając się jakby łonem dla nowego Układu Słonecznego. 

Dzięki temu wielkie liczby Istot Boskich, które do tej pory były ograniczone w danym Słońcu, zdobywają wolność oddziaływania na ogromną liczbę gwiazd, gdzie mogą wpływać na różne sposoby na układ, który dojrzewa w ich sferze wpływu. Planety (lub płodzące ludzi światy) znajdując się w Zodiaku są pod ciągłym wpływem tych sił, lecz dzieje się to na różne sposoby, zgodnie z etapem, który osiągnęły w ewolucji. 

Nasze Słońce nie mogło stać się Słońcem, dopóki nie wysłało z siebie wszystkich istot, które nie były wystarczająco rozwinięte, aby znieść wysokie wibracje i wielką świetlistość istot, które zakwalifikowały się do tej ewolucji. Wszystkie istoty zamieszkujące różne planety zostałyby pochłonięte, gdyby pozostały na Słońcu. 

Jednakże to widoczne Słońce, mimo że jest miejscem ewolucji Istot będących znacznie ponad człowiekiem, nie jest w żadnym stopniu Ojcem pozostałych planet, tak jak to sugeruje nauka materialistyczna. Przeciwnie, samo w sobie jest ono emanacją Centralnego Słońca, które jest niewidzialnym źródłem wszystkiego, co jest w naszym Układzie Słonecznym. Nasze widoczne Słońce jest zaledwie lustrem, w którym odbijane są promienie energii z Duchowego Słońca. Prawdziwe Słonce jest niewidoczne, tak jak prawdziwy Człowiek. 

Uran był pierwszą planetą, która została wyrzucona z mgławicy, kiedy rozpoczęło się jej różnicowanie w Chaosie, o świcie Okresu Ziemi. Nie było wtedy innego światła niż przyćmione światełko Zodiaku. Życie, które było wyrzucone wraz z Uranem, jest raczej wstecznym szczepem i mówi się, że ewoluuje bardzo, bardzo powoli. 

Saturn wyróżnił się jako kolejny. Jest on polem działania dla życia, które jest na poziomie ewolucji odpowiadającym Okresowi Saturna. Planeta ta została wyróżniona przed zapłonięciem mgławicy i (jak wszystkie mgławice, kiedy przechodzą w ewolucji przez swój Okres Saturna) nie była źródłem światła, lecz powierzchnią odbijającą światło. 

Jowisz został wyróżniony wkrótce po Saturnie, kiedy mgławica zapłonęła. Ciepło Jowisza nie jest tak mocne, jak te Słońca, Wenus czy Merkurego, lecz dzięki swojemu ogromnemu rozmiarowi jest w stanie zatrzymywać swoje ciepło, dzięki czemu pozostaje odpowiednim polem ewolucji dla każdej zaawansowanej istoty. Odpowiada on etapowi, który zostanie osiągnięty przez Ziemię w Okresie Jowisza. 

Mars stanowi zagadkę i można o nim podać zaledwie małą ilość informacji. Jednakże możemy powiedzieć, że życie na Marsie jest bardzo wstecznej natury i że tak zwane „kanały” nie są w rzeczywistości wydrążeniami w powierzchni planety. Są to prądy, takie jak te z czasów Epoki Atlantydzkiej, które były rozsiane po naszej planecie i których pozostałości wciąż można zaobserwować w Zorzy Polarnej Północnej i Zorzy Polarnej Południowej. Przesunięcia „kanałów” marsjańskich odnotowane przez astronomów są więc uzasadnione. Gdyby rzeczywiście były to kanały, to nie mogłyby się przesuwać. Lecz prądy emanujące z Biegunów Marsa mogą tak uczynić. 

Ziemia, wliczając Księżyc, była jako kolejna wyrzucona ze Słońca, a po niej Wenus i Merkury. Te dwie planety wraz z Marsem będą omawiane później w kontekście ewolucji człowieka na ziemi, więc tymczasowo nie muszą być brane pod uwagę. 

Jeżeli planeta ma Księżyce, to wskazuje to na fakt, że są pewne istoty w fali życiowej ewoluującej na tej planecie, które są zbyt w tyle, aby współdzielić ewolucję z główną falą życiową i w związku z tym muszą być wyrzucone z planety, aby nie utrudniały postępu pionierom. Tak właśnie jest z istotami zamieszkującymi nasz Księżyc. W przypadku Jowisza uważa się za prawdopodobne, że mieszkańcy trzech z jego czterech księżyców będą ostatecznie w stanie ponownie przyłączyć się do życia na planecie rodzicielskiej. Jednakże uważa się za pewne, że czwarty księżyc jest ósmą sferą, tak jak nasz własny Księżyc, na której retrogresja i dezintegracja już przyswojonego pojazdu będzie skutkiem zbyt dużego przywiązania do materialnej egzystencji u ewoluujących istot, które doprowadziły się do tego żałosnego końca. 

Neptun i jego satelity nie należą w pełni do naszego Układu Słonecznego. Inne planety (lub raczej ich Duchy) wywierają wpływ na całą ludzkość, lecz wpływ Neptuna w dużej mierze ogranicza się do jednej szczególnej klasy – astrologów. Autor, na przykład, kilkakrotnie czuł jego intrygujący wpływ w wyraźny sposób. 

Kiedy guzdrały zamieszkujące Księżyc odzyskują swoją pozycję i powracają na rodzicielską planetę, lub kiedy postępująca retrogresja spowoduje całkowitą dezintegrację ich pojazdów, opuszczony Księżyc także rozpoczyna swój rozkład. Pęd duchowego impulsu, który przez wieki napędzał jego ruch po orbicie, może trwać przez kolejne wieki po tym, jak księżyc zostaje opuszczony, a z fizycznego punktu widzenia wciąż może się on wydawać być satelitą planety, którą okrąża. Jednakże wraz z upływem czasu i ze stopniowym zanikiem przyciągania przez planetę rodzicielską, jego orbita poszerza się, aż osiąga limit granic naszego układu słonecznego. Następnie jest on wydalony do przestrzeni międzygwiezdnej i rozłożony w Chaos. Wydalenie tych przypominających popiół martwych światów jest analogiczne do sposobu, w jaki twarde ciała obce osadzone w ludzkim organizmie wędrują poprzez ciało do skóry. Asteroidy stanowią tego dobry przykład. Są to fragmenty księżyców, które niegdyś okrążały Wenus i Merkurego. Istoty, które były na nich zamknięte, są znane jako „Panowie z Wenus” i „Panowie z Merkurego”. Odzyskali oni swój utracony status w dużej mierze dzięki pomocy naszej ludzkości, jak to zostanie później opisane, i są obecnie bezpieczni na swoich planetach rodzicielskich, podczas gdy księżyce, które zamieszkiwali, zostały częściowo zdezintegrowane i są już daleko poza ziemską orbitą. Istnieją inne „niby” księżyce w naszym układzie, lecz Koncepcja Kosmosu Rożokrzyżowców ich nie omawia, jako że są poza granicami ewolucji. 

### RODZIAŁ XII: EWOLUCJA NA ZIEMI 

#### Epoka Polarna 

Podczas gdy materiał, który obecnie tworzy Ziemię, był jeszcze częścią Słońca, był on oczywiście w stanie ognistym. Lecz, jako że ogień nie trawi ducha, nasza ludzka ewolucja rozpoczęła się od razu, ograniczając się szczególnie do Polarnego Regionu Słońca. 

Najwyżej rozwinięte istoty, które miały stać się ludźmi, pojawiły się jako pierwsze. Substancje, które obecnie tworzą Ziemię były stopione, a atmosfera gazowa, jednak człowiek ponownie powielił swój etap mineralny. 

Z rozrzedzonej substancji chemicznej słońca człowiek sam zbudował swoje ciało mineralne przy pomocy Panów Formy. Jeżeli powstaje przeciwko temu stwierdzeniu sprzeciw oparty o fakt, iż człowiek nie może budować nieświadomie, można w odpowiedzi podać przykład matki. Czy jest ona świadoma budowania ciała swojego dziecka w łonie? Jednakże nikt nie powie, iż nie ma ona z tym nic wspólnego! Jedyną różnicę stanowi fakt, że matka buduje nieświadomie dla swojego dziecka, a człowiek buduje nieświadomie dla siebie. 

Pierwsze ciało fizyczne człowieka nawet odrobinę nie przypominało jego obecnego zdumiewająco zorganizowanego pojazdu. Ewoluował on dopiero miliardy lat później. Pierwsze ciało fizyczne było obszernym, workowatym obiektem z otwarciem na górze, z którego wystawał organ. Był to rodzaj organu orientacyjnego i kierunkowego. W miarę upływu czasu ciało fizyczne stało się bardziej zbite i zagęszczone. Jeżeli zbliżało się do miejsc o większym cieple niż mogło przetrwać, ulegało dezintegracji. Z czasem organ ten stał się czuły na warunki, które groziły zniszczeniem, a ciało fizyczne automatycznie odsuwało się do bezpieczniejszego miejsca. 

Organ ten jest teraz zredukowany do tego, co nazywamy szyszynką. Czasami nazywa się go „trzecim okiem”, lecz jest to niewłaściwe określenie, ponieważ nigdy nie było to oko, lecz raczej umiejscowiony na górze organ służący do wyczuwania ciepła i zimna, która to zdolność jest obecnie dystrybuowana na całe ciało fizyczne. Podczas Epoki Polarnej zmysł ten był więc umiejscowiony w tym miejscu, tak jak wzrok jest umiejscowiony w oku, a słuch w uchu. Rozszerzenie zmysłu czucia od tamtego czasu ukazuje sposób, w jaki całe ciało zostanie udoskonalone, tak aby w przyszłości każda jego część była w stanie postrzegać wszystkie rzeczy. Człowiek cały będzie wtedy oczami i uszami. Wyspecjalizowane organy zmysłów oznaczają ograniczenie. Postrzeganie zmysłowe przez całe ciało jest w porównaniu perfekcją. 

Na tym wczesnym etapie, o którym obecnie mówimy, zachodził pewien rodzaj rozmnażania. Te ogromne workowate stworzenia dzieliły się na pół w sposób przypominający podział komórkowy, lecz podzielone części nie rosły, zachowując połowę wielkości pierwotnej formy. 

#### EPOKA HIPERBOREJSKA 

W różnych miejscach na tym płonącym globie rozpoczęła się z czasem formacja wysp osadowych w morzu ognia. 

Pojawili się Panowie Formy wraz z Aniołami (ludzkością Okresu Księżyca), którzy ubrali ludzką formę fizyczną w ciało życiowe. Te workowate ciała zaczęły wtedy rosnąć poprzez przyciąganie do siebie materiału z zewnątrz, niejako dzięki osmozie. Gdy rozmnażały się, to już nie poprzez dzielenie się na połowy, lecz na dwie nierówne części. Obie te części rosły, dopóki nie osiągnęły pierwotnego rozmiaru rodzica. 

Jako że Epoka Polarna była tak naprawdę powieleniem Okresu Saturna, można powiedzieć, że podczas tego okresu człowiek przeszedł przez etap mineralny. Posiadał on ten sam pojazd – ciało fizyczne – i świadomość podobną do transu. Z analogicznych powodów, przeszedł w Epoce Hiperborejskiej przez etap roślinny, jako że posiadał ciała fizyczne i życiowe, i znajdował się w stanie śnienia bez snów. 

Człowiek rozpoczął swoją ewolucję na Ziemi po tym, jak Mars został wyrzucony z masy centralnej, a to, co obecnie jest Ziemią, nie było jeszcze odczepione od Słońca. Lecz przy końcu Epoki Hiperborejskiej zeskorupienie postąpiło tak daleko, że stało się ono przeszkodą dla rozwoju niektórych wyżej rozwiniętych istot na Słońcu. Płomienne warunki hamowały także ewolucję niektórych stworzeń niższego rzędu, w tym człowieka, który na tamtym etapie wymagał gęstszego świata dla swojego dalszego postępu. Dlatego też część, która obecnie jest Ziemią, została wyrzucona ze Słońca pod koniec Epoki Hiperborejskiej i zaczęła krążyć wokół planety rodzica po nieco innej orbicie niż ta obecna. Wkrótce później Merkury i Wenus zostały wyrzucone z podobnych powodów. 

Krystalizacja zawsze rozpoczyna się na biegunie planety, gdzie ruch jest powolny. Skonsolidowana część stopniowo zaczyna przemieszczać się na zewnątrz, w kierunku równika, zgodnie z siłą odśrodkową. Gdy siła ta stanie się silniejsza niż tendencja spajająca, to skonsolidowana masa zostaje wyrzucona na zewnątrz w przestrzeń. 

W czasie, kiedy glob Ziemi został oddzielony od masy rodzicielskiej, składał się na nią także nasz obecny Księżyc. Na tym wielkim globie ewoluowała ta fala życiowa, która przechodzi obecnie przez królestwo ludzkie, a także inne fale życiowe, które wkroczyły na ścieżkę ewolucji w Okresach Słońca, Księżyca i Ziemi, i które ewoluują obecnie w królestwach zwierząt, roślin i minerałów. 

Wspominaliśmy wcześniej o opieszałych różnych Okresów, którym w późniejszych Okresach umożliwiono postawienie kroku naprzód w ewolucji. Jednakże byli też tacy, którzy nie postawili tego kroku. Nie ewoluowali i w rezultacie byli pozostawiani coraz to dalej w tyle, dopóki nie stali się ciężarem i przeszkodą dla tych postępujących. Należało usunąć ich z drogi, by nie wstrzymywać ewolucji innych. 

Na początku Epoki Lemuriańskiej, te „porażki” (zauważ, że byli porażkami, a nie po prostu opieszałymi) skrystalizowały zajmowaną przez nich część Ziemi do takiego stopnia, że stała się ona ogromnym żużlem, w przeciwieństwie do miękkiej i płonącej reszty Ziemi. Stanowili oni hamulec i przeszkodę, tak więc, wraz z tą częścią Ziemi, którą skrystalizowali, zostali nieodwołanie wyrzuceni w przestrzeń. Taka jest geneza Księżyca. 

#### KSIĘŻYC – ÓSMA SFERA 

Siedem Globów, od A do G włącznie, są polem Ewolucji. Księżyc jest polem Dezintegracji. 

Gdyby Ziemia nie oddzieliła się od pierwotnego Globu, który jest obecnie Słońcem, szybkość wibracji zdezintegrowałaby ludzkie pojazdy. Człowiek rósłby tak szybko, że tempo wzrostu grzyba wydawałoby się przy nim stosunkowo wolne. Stawałby się stary zanim zdążyłby przejść przez młodość. To, że jest to efekt zbyt dużej ilości Słońca, potwierdza szybkość wzrostu w tropikach, gdzie dojrzałość i wiek podeszły osiągane są zdecydowanie szybciej niż na północy. Z drugiej strony, gdyby Księżyc pozostał częścią Ziemi, człowiek skrystalizowałby się w posąg. Separacja Ziemi od Słońca, które obecne wysyła swe promienie z dystansu, pozwala człowiekowi żyć na odpowiednim poziomie wibracyjnym, aby rozwijać się powoli. Siły Księżyca dosięgają go z odpowiedniej odległości koniecznej, aby pozwolić mu budować ciało o odpowiedniej gęstości. Lecz mimo że siły księżycowe biorą aktywny udział w budowaniu formy, powodują one także śmierć, kiedy ich ciągła praca w końcu skrystalizuje tkanki ciała. 

Słońce oddziałuje na ciało życiowe i jest siłą, która przyczynia się do życia i walczy przeciwko śmiercionośnej sile Księżyca. 

#### EPOKA LEMURIAŃSKA 

W tej Epoce pojawili się Archaniołowie (ludzkość Okresu Słońca) i Panowie Umysłu (ludzkość Okresu Saturna). Hierarchie te otrzymywały pomoc od Panów Formy, którzy otrzymali pieczę nad Okresem Ziemi, i pomogły człowiekowi zbudować jego ciało pożądań. Ponadto Panowie Umysłu dali zalążek Umysłu większej części pionierów, którzy stanowili klasę 1, zgodnie z klasyfikacją przedstawioną na diagramie 10. 

Panowie Formy ożywili ludzkiego ducha u tak wielu opieszałych Okresu Księżyca, ilu dokonało koniecznego rozwoju podczas trzech i pół Okrążenia, które minęły od rozpoczęcia Okresu Ziemi, lecz w tamtym czasie Panowie Umysłu nie mogli dać im zalążka Umysłu. Przez to większa część powstającej ludzkości została pozostawiona bez tego połączenia między trzyaspektowym duchem a trzyaspektowym ciałem. 

Panowie Umysłu przejęli pieczę nad wyższą częścią ciała pożądań i nad zalążkowym umysłem, zaszczepiając w nich oddzielną osobowość, bez której żadna samodzielna, indywidualna istota, którą obecnie jest człowiek, nie mogłaby istnieć. 

Panom Umysłu zawdzięczamy naszą indywidualną osobowość, ze wszystkimi możliwościami doświadczania i wzrostu jakie niesie ona ze sobą. Moment ten wyznacza narodziny Jednostki. 

#### NARODZINY JEDNOSTKI 

Diagram 1 rozjaśni fakt, że osobowość jest odbiciem obrazu Ducha, a umysł jest umożliwiającym to lustrem lub punktem skupienia. 

Jako że obrazy odbijanych drzew na powierzchni stawu wyglądają na odwrócone, przez co wygląda to tak, jakby listowie było najgłębiej w wodzie, najwyższy aspekt ducha (Duch Boski) znajduje swój odpowiednik w najniższym z trzech ciał (ciele fizycznym). Drugi najwyższy duch (duch życiowy) jest odbijany w drugim najniższym ciele (ciele życiowym). Trzeci duch (duch ludzki) i jego odbicie, trzecie ciało (ciało pożądań), wyglądają na będące ze wszystkich najbliżej odbijającego lustra, którym jest umysł odpowiadający powierzchni stawu – odbijającemu medium w naszej analogii. 

Duch schodził z wyższych światów podczas inwolucji, a, poprzez równoczesne działania, Ciała były w tym samym okresie budowane w górę. To właśnie spotkanie tych dwóch nurtów w skupiającym Umyśle wyznacza punkt w czasie, kiedy jednostka, istota ludzka, Ego, rodzi się – kiedy Duch wchodzi w posiadanie swoich pojazdów. 

Jednak nie możemy zakładać, że epizod ten od razu przeniósł człowieka w obecny stan ewolucji, czyniąc go tą samoświadomą, myślącą istotą, którą jest dziś. Zanim zostało to osiągnięte, trzeba było przebyć długą i wyczerpującą drogę, ponieważ w czasie, który rozważamy, organy były w swoim najbardziej podstawowym stanie i nie było mózgu, który mógłby zostać użyty jako narzędzie ekspresji. Dlatego też świadomość była najmniejszego możliwego rozmiaru. W skrócie, ówczesny człowiek daleki był od inteligencji, jaką mają nasze dzisiejsze zwierzęta. Pierwszym krokiem w kierunku tego udoskonalenia była budowa mózgu służącego jako narzędzie umysłu w Świecie Fizycznym. Zostało to osiągnięte poprzez podzielenie ludzkości na płcie. 

#### PODZIAŁ PŁCI 

Przeciwnie do powszechnie przyjętego przekonania, Ego jest dwupłciowe. Gdyby Ego było bezpłciowe, ciało także by takie było, ponieważ jest ono zaledwie zewnętrznym symbolem wewnętrznego ducha. 

Oczywiście płeć Ego nie wyraża się takowo w światach wewnętrznych. Manifestuje się tam jako dwie różne cechy – Wola i Wyobraźnia. Wola jest siłą męską i jest pokrewna siłom Słońca. Wyobraźnia jest siłą kobiecą i zawsze jest połączona z siłami Księżyca. Jest to przyczyną kreatywnych tendencji kobiet i specjalnej siły, z jaką Księżyc oddziałuje na kobiecy organizm. 

Kiedy materia, z której Ziemia i Księżyc były później uformowane, wciąż była częścią Słońca, ciało tworzonego człowieka wciąż było plastyczne, a siły tej części, która później stała się Słońcem oraz części, która jest obecnie Księżycem, oddziaływały z łatwością na wszystkie ciała. W związku z tym człowiek był hermafrodytą będącą w stanie stworzyć inna istotę z samej siebie bez stosunku płciowego. 

Kiedy Ziemia oddzieliła się od Słońca i wkrótce później wyrzuciła Księżyc, siły z obu świecących ciał niebieskich nie znajdowały już we wszystkich tak równej ekspresji, jak poprzednio. Niektóre ciała stały się podatne na siły jednego, a drugie drugiego. 

#### WPŁYW MARSA 

W części Okresu Ziemi poprzedzającej podział płci – podczas tych trzech i pół Okrążeń, które upłynęły między czasem, w którym Mars został wyrzucony, a początkiem Epoki Lemuriańskiej – Mars podróżował po innej orbicie od tej obecnej, a jego aura (ta część jego subtelniejszych pojazdów, która wykracza poza gęstą planetę) przenikała ciało centralnej planety i polaryzowała znajdujące się w niej żelazo. 

Jako że żelazo jest kluczowe do produkcji ciepłej czerwonej krwi, wszystkie stworzenia były zimnokrwiste lub raczej płynne części ich ciał nie były cieplejsze niż otaczająca je atmosfera. 

Kiedy Ziemia została uwolniona z Centralnego Słońca, wydarzenie to zmieniło orbity planet, a, co za tym idzie, wpływ Marsa na ziemskie żelazo został zminimalizowany. Duch Planetarny Marsa w końcu wycofał pozostałości tego wpływu, i, mimo że ciała pożądań Ziemi i Marsa wciąż się przenikają, dynamiczna siła Marsa wpływająca na żelazo (które jest metalem Marsa) ustała, a żelazo stało się dostępne do użytku na naszej planecie. 

Żelazo stanowi w rzeczywistości podstawę oddzielnej egzystencji. Bez żelaza czerwona, dająca ciepło krew byłaby niemożliwością, a Ego nie mogłoby trzymać się ciała. Kiedy czerwona krew została rozwinięta – w późniejszej części Epoki Lemuriańskiej – ciało stało się wyprostowane i nadszedł czas, aby Ego mogło zamieszkać w ciele i je kontrolować. 

Jednak zamieszkanie wewnątrz ciała nie jest końcem ani celem ewolucji. Jest to po prostu środek niezbędny, by Ego mogło się lepiej wyrażać przez swoje narzędzie, które umożliwia mu manifestowanie się w Świecie Fizycznym. Aby osiągnąć ten cel, organy zmysłów takie jak krtań i przede wszystkim mózg, muszą zostać zbudowane i udoskonalone. 

Podczas wczesnej części Epoki Hiperborejskiej, gdy Ziemia wciąż jeszcze była zjednoczona ze Słońcem, siły solarne zaopatrywały człowieka we wszystkie środki egzystencjonalne, jakich potrzebował, a on nieświadomie wykorzystywał nadwyżkę w celach propagacji. 

Kiedy Ego przejęło swoje pojazdy, stało się koniecznym, aby użyć część tej siły do budowy mózgu i krtani, która była pierwotnie częścią narządu rozrodczego. Krtań została zbudowana podczas gdy ciało fizyczne było jeszcze zgięte na opisany powyżej kształt torby, który wciąż stanowi formę ludzkiego embrionu. W miarę prostowania się ciała fizycznego, część narządu rozrodczego pozostała w górnej części ciała fizycznego, a następnie przekształciła się w krtań. 

W taki sposób siła twórcza, która do tej pory pracowała w tylko jednym kierunku – w celu stworzenia innej istoty – została podzielona. Jedna część została skierowana do góry, aby zbudować mózg i krtań, dzięki którym Ego miało uzyskać możliwość myślenia i komunikowania swych myśli innym istotom. 

Jako rezultat tej zmiany, tylko jedna część tej siły niezbędna w tworzeniu innej istoty była dostępna jednostce, dlatego dla każdej jednostki stało się koniecznym, aby szukać kooperacji z inną, która posiadała tę część prokreacyjnej siły, której brakowało poszukującemu. 

W taki sposób ewoluujący byt uzyskał świadomość mózgową świata zewnętrznego kosztem połowy swojej mocy twórczej. Uprzednio używał sam w sobie obu części tej mocy, aby uzewnętrznić inną istotę. Jednakże w rezultacie tej modyfikacji, rozwinął zdolność tworzenia i wyrażania myśli. Przedtem był to zaledwie twórca w świecie fizycznym, a odtąd uzyskał on możliwość tworzenia w trzech światach. 

#### RASY I ICH PRZYWÓDCY 

Zanim przejdziemy do szczegółowego omówienia ewolucji Lemurian, warto przedstawić ogólny zarys Ras i ich Przywódców. 

Niektóre bardzo cenne prace dotyczące Okultyzmu, które wyciągnęły na światło dzienne nauki Wschodnich Mądrości, zawierały pewne błędy spowodowane niepełnym zrozumieniem nauk przez tych, którzy zostali nimi obdarowani. Wszystkie książki nie napisane bezpośrednio przez Starszych Braci mogą zawierać takie błędy. Biorąc pod uwagę nadzwyczajną zawiłość i wiele komplikacji w temacie, nie powinno się dziwić błędom, lecz tak małej ich liczbie. Toteż autor nie ma na celu krytykować, zdając sobie sprawę, że praca ta również może zawierać więcej błędów, które mogą być jeszcze bardziej poważne, co może być rezultatem jego własnego błędnego pojmowania tych nauk. Przedstawia on jedynie w kilku kolejnych akapitach nauki, które otrzymał i które pokazują jak różne (i pozornie przeczące sobie) nauki z dwóch bardzo cennych prac, Nauka Tajemna H. Bławatskiej i Ezoteryczny Buddyzm A. P. Sinetta, mogą zostać ze sobą pogodzone. 

Ta część ludzkiej ewolucji, która ma zostać osiągnięta podczas obecnego pobytu fali życiowej na Ziemi, jest podzielona na siedem wielkich etapów lub Epok, lecz nie mogą one być poprawnie nazywane Rasami. Nic, czemu można by to imię przypisać, nie pojawiło się przed końcem Epoki Lemuriańskiej. Od tego czasu różne Rasy następowały jedna po drugiej przez Epoki Atlantycką i Ariańską, a będzie to trwało aż do początku Szóstej wielkiej Epoki. 

Liczba wszystkich Ras – przeszłych, obecnych i przyszłych – w naszym planie ewolucji wynosi szesnaście. Jedna istniała pod koniec Epoki Lemuriańskiej, siedem podczas Epoki Atlantyckiej, siedem kolejnych podczas naszej obecnej Epoki Ariańskiej i jedna na początku Szóstej Epoki. Po tym czasie nie będzie nic, co będzie mogło zostać poprawnie nazwane Rasą. 

Rasy nie istniały w Okresach poprzedzających Okres Ziemi i nie będą istniały w Okresach po nim następujących. Występują jedynie tutaj, na samym dnie materialnej egzystencji, gdzie różnica między ludźmi jest tak wielka, że wymaga podziału na Rasy. 

Bezpośredni Przywódcy naszej ludzkości (poza Hierarchiami twórczymi), którzy pomogli człowiekowi postawić pierwsze chwiejne kroki w Ewolucji, a po Inwolucji zaopatrzyły go w pojazdy, byli na ścieżce ewolucji znacznie bardziej rozwiniętymi Istotami niż człowiek. By wykonać to zadanie miłości, przybyli z dwóch planet, które są ulokowane między Ziemią a Słońcem – z Wenus i z Merkurego. 

Istoty, które zamieszkują Wenus i Merkurego, nie są tak bardzo rozwinięte, jak te, których obecnym polem ewolucji jest Słońce, lecz są oni znacznie bardziej rozwinięci niż nasza ludzkość. Dlatego też pozostali oni nieco dłużej w bezpośrednim połączeniu z masą centralną niż mieszkańcy Ziemi. Jednak w pewnym momencie ewolucji zaczęli wymagać oddzielnych pól, więc zostały wyrzucone te dwie planety, najpierw Wenus, a następnie Merkury. Każda została umiejscowiona w takiej odległości do centralnego ciała niebieskiego, że ta zapewniała im poziom wibracji konieczny dla ich ewolucji. Mieszkańcy Merkurego są najbardziej rozwinięci, dlatego znajdują się bliżej Słońca. 

Niektórzy mieszkańcy każdej z planet zostali wysłani na Ziemię, aby pomóc raczkującej ludzkości, i są oni znani wśród badaczy okultystycznych jako „Panowie Wenus” i „Panowie Merkurego”. 

Panowie Wenus byli przywódcami mas ludzi. Byli niższymi rangą istotami ewolucji Wenus, którzy pojawili się wśród ludzi i byli znani jako „wysłannicy Bogów”. Dla dobra naszej ludzkości prowadzili ją i uczyli, krok po kroku. Nie było buntu przeciw ich zwierzchnictwu, ponieważ człowiek nie rozwinął wtedy jeszcze niezależnej woli. Miało to na celu doprowadzić go do etapu, w którym byłby w stanie zamanifestować wolę i osąd, i byłby w stanie prowadzić sam siebie. 

Wiadomo było, że owi wysłannicy porozumiewali się z Bogami. Oddawano im wielką cześć, a ich rozkazy były wykonywane bez wahania. 

Podczas bycia prowadzonym przez te Istoty, rodzaj ludzki osiągnął pewien etap rozwoju. Najbardziej zaawansowani zostali poddani inicjacji przez Panów Merkurego, którzy przekazali im wyższe prawdy, aby uczynić ich przywódcami ludzi. Ci Adepci zostali wtedy wyniesieni na królów i stali się założycielami dynastii Boskich Władców, którzy rzeczywiście byli królami „z łaski Bożej”, tzn. z łaski Panów Wenus i Merkurego, którzy byli jak Bogowie dla niemowlęcej ludzkości. Prowadzili i instruowali oni królów dla dobra ludzi, a nie dla autokreacji i przypisywania sobie praw ich kosztem. 

W tamtym czasie Władcom powierzano edukację i pomoc ich ludziom, a także promowanie dobrobytu i równości. Otrzymali on światło Boga, aby te dało im mądrość i słuszny osąd. Dlatego za panowania tych królów wszystko prosperowało i w rzeczy samej panowała Złota Era. Jednak, gdy będziemy szczegółowo śledzić ewolucję człowieka, zobaczymy, że obecna faza lub okres rozwoju, mimo że nie może być nazywana złotą erą w żadnym innym aspekcie poza materialnym, jest niemniej jednak konieczna, aby doprowadzić człowieka do momentu, w którym będzie on wstanie zarządzać sam sobą, ponieważ władza nad samym sobą stanowi koniec i cel całej władzy. Żaden człowiek nie może bezpiecznie pozostać bez nadzoru, jeśli nie nauczył się najpierw kontrolować sam siebie. Na obecnym etapie rozwoju jest to najcięższe zadanie, jakie powierzono człowiekowi. Łatwo bowiem jest zarządzać innymi, a ciężko jest wymusić posłuszeństwo od siebie. 

#### WPŁYW MERKUREGO 

Celem Panów Merkurego w tamtym czasie i wszystkich istot wprowadzających w tajniki wiedzy tajemnej od tamtej pory, a także wszystkich szkół okultystycznych naszych czasów, było i jest nauczyć kandydata sztuki Samo- mistrzostwa. Człowiek kwalifikuje się do rządzenia innymi w takim stopniu, w jakim opanował siebie i tylko w tym stopniu. Gdyby obecni rządzący potrafili zapanować nad sobą, znów mielibyśmy Złote Tysiąclecie lub Złotą Erę. 

Tak jak Panowie Wenus pracowali nad masami dawnych czasów, tak Panowie Merkurego obecnie pracują nad Jednostką, przystosowując ją do panowania nad sobą i (jedynie przypadkowo, nie docelowo) do panowania nad innymi. Praca ta jest zaledwie początkiem tego, co będzie wzrastającym wpływem Merkurego podczas pozostałych trzech i pół Okrążeń Okresu Ziemi. 

Podczas pierwszych trzech i pół Okrążeń Mars dzierżył władzę, polaryzując żelazo i przez to zapobiegając wytworzeniu czerwonej krwi oraz nie pozwalając Ego na zamknięcie się w ciele, dopóki to drugie nie osiągnęło niezbędnego stopnia rozwoju. 

Podczas ostatnich trzech i pół Okrążeń Merkury będzie usiłował wydobyć Ego z jego najgęstszego pojazdu poprzez Inicjację. 

Podobnie jak Mars spolaryzował żelazo, tak Merkury spolaryzował rtęć1. Zasady funkcjonowania tego metalu pokażą bardzo wyraźnie jego tendencję do odciągania ciała fizycznego od ducha – aby wyzwolić to drugie z pierwszego. 

Okropna choroba, syfilis, stanowi przykład warunków, w których Ego jest skrępowane i zamknięte w ciele do szczególnie przygniatającego stopnia. Odpowiedna dawka rtęci łagodzi chorobę, zmniejsza uścisk ciała wywierany na Ego i daje mu w ten sposób stosunkową wolność w ciele, którą cieszy się normalna osoba. Lecz z drugiej strony przedawkowanie rtęci powoduje paraliż, odbierając przez to człowiekowi ciało fizyczne w nieodpowiedni sposób. 

Panowie Merkurego nauczyli człowieka opuszczać i ponownie wchodzić do swojego ciała za pomocą woli, aby mógł funkcjonować w swoich wyższych pojazdach na życzenie, tak by to drugie stało się szczęśliwym domem zamiast więzienia – użytecznym narzędziem zamiast miejscem zniewolenia. 

Dlatego też nauka okultystyczna nazywa Okres Ziemi Okresem Marsjańsko-Merkuriańskim, i można prawdziwie stwierdzić, że byliśmy na Marsie, a zmierzamy na Merkurego, jak jest to powiedziane w jednej z wcześniej wspomnianych prac. Jednakże prawdą jest także, że nigdy nie mieszkaliśmy na Marsie ani nie opuścimy Ziemi, by rozpocząć życie na planecie Merkury, tak jak to stwierdza druga z prac, mając na celu poprawienie błędu w pierwszej. 

Merkury jest obecnie przyćmiony, dlatego też ma na nas mały wpływ, lecz stopniowo wychodzi z planetarnego odpoczynku i jego wpływ zaczyna nabierać na znaczeniu jako czynnik naszej ewolucji. Nadchodzące Rasy otrzymają dużo pomocy od Merkurianów, a ludzie późniejszych Epok i Okrążeń otrzymają jej jeszcze więcej. 

1 która w j. angielskim nosi nazwę „mercury” [przyp. tłum]. 

#### RASA LEMURIAŃSKA 

Jesteśmy teraz gotowi na przyjęcie informacji dotyczących ludzi, którzy żyli w późniejszej części Epoki Lemuriańskiej, których możemy nazwać Rasą Lemuriańską. 

Atmosfera Lemurii wciąż była bardzo gęsta – coś na wzór ognistej mgły Okresu Księżyca, lecz gęstsza. Powłoka Ziemi dopiero zaczynała stawać się dość twarda i zbita w niektórych miejscach, podczas gdy w innych wciąż była płomienna, a pomiędzy wyspami osadowymi było morze gotującej się, kipiącej wody. Wybuchy wulkaniczne i kataklizmy charakteryzowały ten czas, jako że podziemne ognie walczyły zawzięcie z formowaniem się otaczającej je ściany, która miała je uwięzić. 

Człowiek żył w twardszych i stosunkowo chłodniejszych miejscach, otoczony gigantycznymi lasami paproci i zwierzętami ogromnych rozmiarów. Formy zarówno człowieka, jak i zwierzęcia, były całkiem plastyczne. Szkielet został uformowany, lecz człowiek sam w sobie miał ogromną zdolność kształtowania swojego własnego ciała i zwierząt dokoła niego. 

Kiedy się rodził, miał słuch i dotyk, lecz jego postrzeganie światła przyszło później. Mamy analogiczne przypadki u zwierząt jak koty i psy, których młode otrzymują zmysł wzroku dopiero pewien czas po narodzinach. Lemurianin nie posiadał oczu. Miał dwa czułe miejsca, na które oddziaływało światło słoneczne, które świeciło delikatnie przez płomienną atmosferę starożytnej Lemurii. Lecz dopiero pod koniec Epoki Atlantyckiej uzyskał on taki wzrok, jaki posiada dzisiejszy człowiek. Do tego czasu wzrok pozostawał w procesie tworzenia. Podczas gdy Słońce pozostawało wewnątrz – podczas gdy Ziemia stanowiła część masy dającej światło – człowiek nie potrzebował zewnętrznego oświetlenia, gdyż sam był świetlisty. Jednak, kiedy ciemna Ziemia została odseparowana od Słońca, postrzeganie światła stało się konieczne. Toteż, kiedy promienie świetlne świeciły na człowieka, on je postrzegał. Natura zbudowała oko jako postrzegacz światła, w odpowiedzi na potrzebę istniejącej już funkcji. Kolejność ta zawsze ma miejsce, co umiejętnie udowodnił profesor Huxley. Ameba nie posiada żołądka, a jednak trawi. Cała jest żołądkiem. Konieczność trawienia pokarmu zbudowała z czasem żołądek, lecz trawienie miało miejsce zanim jeszcze został uformowany przewód pokarmowy. W analogiczny sposób postrzeganie światła wywołało uformowanie oka. Światło samo w sobie zbudowało oko i je podtrzymuje. Tam, gdzie nie ma światła, nie może być oka. W przypadkach, gdy zwierzęta wycofały się do życia w jaskiniach – z dala od światła – oczy uległy degeneracji i zanikły, ponieważ nie było promieni świetlnych, aby je utrzymać, a oczy nie były potrzebne w ciemnych jaskiniach. Lemurianin potrzebował oczy. Nie miał zdolności postrzegania światła, a światło zaczynało budować oko w odpowiedzi na tę potrzebę. 

Jego język składał się z dźwięków podobnych do dźwięków Natury. Podmuchy wiatru w ogromnych lasach, które rosły bardzo bujnie w tym supertropikalnym klimacie, fale potoku, wycie burzy – ponieważ Lemuria była miotana burzami – szum wodospadu, grzmoty wulkanu – wszystkie te odgłosy były dla niego głosami Bogów, od których wiedział, że pochodzi. 

O narodzinach swojego ciała nie wiedział nic. Nie mógł go zobaczyć, tak jak i niczego innego, lecz postrzegał swoich braci. Była to jednak wewnętrzna percepcja, jak nasza percepcja osób i rzeczy w snach, lecz z jedną ważną różnicą polegającą na tym, że jego senna percepcja była jasna i racjonalna. 

Z tego powodu nie wiedział on nic o swoim ciele. Właściwie nie wiedział, że miał ciało, przynajmniej nie bardziej niż my zdajemy sobie sprawę z posiadania żołądka, kiedy organ ten ma się dobrze. Pamiętamy o jego istnieniu jedynie, kiedy nasze nadużycie spowoduje ból w tym miejscu. W normalnych warunkach jesteśmy całkowicie nieświadomi tego procesu. Podobnie ciało Lemurianina służyło mu doskonale, mimo iż nie był świadomy jego egzystencji. Ból był środkiem służącym mu do zdania sobie sprawy z istnienia własnego ciała oraz świata zewnętrznego. 

Wszystko związane z rozmnażaniem rasy i rodzeniem dokonywało się pod nadzorem Aniołów będących pod przewodnictwem Jehowy, Regenta Księżyca. Rozmnażanie zachodziło o określonych porach, tak jak pory roku, kiedy linie sił biegnące od planety do planety, były skupione pod odpowiednim kątem. Dzięki temu siła twórcza nie napotykała przeszkód, a poród był bezbolesny. Człowiek był nieświadomy narodzin, ponieważ w tamtym czasie nie był świadom istnienia świata fizycznego, podobnie jak czuje się teraz, kiedy śpi. Jedynie podczas stosunku płciowego duch stawał się świadom ciała, a człowiek „znał” swoją żonę. Jest to przedstawione w takich fragmentach Biblii jak: „Adam poznał Ewę, a ta urodziła Seta”, „Elkana poznał Annę, a ta poczęła Samuela”, a także w pytaniu Maryi: „Jakże się to stanie, skoro nie znam męża?”. Jest to także klucz do zrozumienia znaczenia „Drzewa Wiedzy”, którego owoc otworzył oczy Adama i Ewy tak, że poznali dobro i zło. Uprzednio znali oni jedynie dobro, lecz kiedy zaczęli praktykować funkcję twórczą niezależnie, zignorowali gwiezdny wpływ, tak jak ich potomkowie. Rzekoma klątwa Jehowy nie była wcale klątwą, lecz jedynie prostym stwierdzeniem rezultatu, który musiał nieuniknienie nadejść w konsekwencji używania siły twórczej, które nie brało pod uwagę wpływu promieni gwiezdnych na narodziny dziecka. 

Tak więc ignoranckie używanie siły twórczej jest zasadniczo przyczyną bólu, choroby i nieszczęścia. 

Lemurianin nie znał śmierci, ponieważ kiedy jego ciało po upływie długich lat odpadało, wchodził w kolejne, niemalże nieświadomy zmiany. Jego świadomość nie była skupiona w świecie fizycznym, toteż odłożenie ciała na bok i przyjęcie innego nie było dla niego niczym innym niż uschnięcie liścia lub gałązki i odpadnięcie ich od drzewa, a następnie zastąpienie ich nową częścią. 

Ich język był dla Lemurian czymś świętym. Nie był to język martwy jak nasz, który jest jedynie uporządkowanym systemem dźwięków. Dźwięk wymawiany przez Lemurianina miał silny wpływ na jego braci, zwierzęta, a nawet otaczającą go przyrodę. Toteż pod przewodnictwem Panów Wenus, którzy byli posłańcami Boga – emisariuszami twórczych Hierarchii – moc mowy była używana z wielką czcią, jak coś najświątobliwszego. 

Edukacja chłopców znacznie różniła się od tej dziewcząt. Lemuriańskie metody edukacji wydają się być szokujące dla naszej subtelniejszej odczuwalności. Aby oszczędzić uczucia czytelnika, tylko te najmniej okrutne z nich będą wymienione. Jakkolwiek niesłychanie ciężkie mogą się one wydawać, należy pamiętać, że ciało Lemurianina nie było nawet odrobinę tak czułe, jak ciało dzisiejszego człowieka. Dopiero przy pomocy tych najostrzejszych środków można było dotknąć przyćmionej świadomości Lemurianina. Z czasem jego świadomość stawała się coraz to bardziej przebudzona, a te ekstremalne metody stały się zbędne i zostały odrzucone, lecz w tamtym czasie koniecznym było, aby obudzić drzemiące w człowieku siły ducha na świadomość świata zewnętrznego. 

Edukacja chłopców była zaprojektowana specjalnie pod rozwój Woli. Zmuszano ich do wzajemnych walk, które były bardzo brutalne. Byli wbijani na szpikulce z możliwością uwolnienia się, lecz w ramach ćwiczenia siły woli mieli pozostać w miejscu pomimo bólu. Nauczyli się spinać swoje mięśnie i znosić ogromne obciążenia poprzez ćwiczenie Woli. 

Edukacja dziewczynek miała na celu rozwijanie wyobraźni. One także były poddawane żmudnemu i surowemu traktowaniu. Były wystawiane w wielkich lasach, aby wiatr wyginający korony drzew przemawiał do nich i aby mogły słuchać wściekłych wybuchów powodzi i burz. Przez to nauczyły się nie mieć strachu przed tymi atakami natury i postrzegać jedynie majestat walecznych żywiołów. Częste wybuchy wulkanów były ogromnie cenione jako metoda edukacji, szczególnie pod względem przebudzania zdolności pamięci. 

W dzisiejszych czasach nie byłoby mowy o takich metodach, lecz nie traumatyzowały one Lemurianina, ponieważ nie posiadał on pomięci. Nie ważne jak bolesne lub mrożące krew w żyłach były jego doświadczenia, wszystkie szły w niepamięć zaraz po ich zakończeniu. Wyżej wspomniane ciężkie doświadczenia miały na celu rozwinąć pamięć, odciskając te doświadczenia w mózgu, ponieważ pamięć jest konieczna, aby doświadczenia przeszłości mogły zostać użyte jako wskazówki do Akcji. 

Edukacja dziewczynek rozwinęła pierwszą ulotną zalążkową pamięć. Pierwsze wyobrażenie dobra i zła zostało utworzone przez nie z powodu ich doświadczeń, które związane były głównie z wyobraźnią. Te doświadczenia, które zostawiały ślad w pamięci, były uważane za „Dobre”, a te, które nie przynosiły tego wielce upragnionego rezultatu, były uważane za „Złe”. 

W ten oto sposób kobiety stały się pionierami w kulturze, jako że pierwsze pojęły ideę „dobrego życia”, którego to stały się szanowanymi wzorami wśród starożytnych, i w tym sensie od zawsze chwalebnie wiodą prym. Oczywiście w związku z tym, że Ego wciela się naprzemiennie jako mężczyzna i kobieta, w rzeczywistości nie istnieje żaden prymat. Jest prostu tak, że ci, którzy tymczasowo znajdują się w ciele fizycznym kobiecej płci, posiadają dodatnie ciało życiowe, a zatem lepiej reagują na duchowe wpływy niż kiedy ciało życiowe jest ujemne, jak u mężczyzn. 

Jak już zobaczyliśmy, Lemurianie byli urodzonymi magikami. Czuli się potomkami Bogów, istotami duchowymi. Tak więc ich ścieżką wzrostu nie była wiedza duchowa, lecz materialna. Świątynie Inicjacji dla najbardziej rozwiniętych nie musiały ujawniać człowiekowi jego wysokiego pochodzenia; uczyć go jak dokonywać cudów magicznych; instruować go jak funkcjonować w Świecie Pożądań i wyższych królestwach. Taka nauka jest konieczna dzisiaj, ponieważ obecnie przeciętny człowiek nie posiada wiedzy o świecie duchowym i nie potrafi funkcjonować w światach nadnaturalnych. Jednakże Lemurianin na swój własny sposób posiadał tę wiedzę i mógł korzystać z tych zdolności. Z drugiej jednak strony był ignorantem wobec Praw Kosmosu związanych z aspektami dotyczącymi Świata Fizycznego, które są dzisiaj wiedzą powszechną. Toteż w Szkole Inicjacji uczono go sztuki, praw Natury i faktów dotyczących Świata Fizycznego. Jego wola była wzmacniana, a jego wyobraźnia i pamięć przebudzane, by mógł kojarzyć ze sobą doświadczenia i obmyślać metody i sposoby działania, gdy jego przeszłe doświadczenia mu nie służyły. Tak więc Świątynie Inicjacji w czasach lemuriańskich były Wyższymi Szkołami rozwijania siły Woli i Wyobraźni, wraz z „podyplomowymi kursami” Sztuki i Nauki. 

Jednak, mimo że Lemurianin był urodzonym magikiem, nigdy nie nadużywał swoich mocy, ponieważ czuł się połączony z Bogami. Pod nadzorem uprzednio wspomnianych Posłańców Bożych jego moce były kierunkowane ku kształtowaniu form światów zwierząt i roślin. Materialiście ciężko może być pojąć, jak mógł on wykonywać taką pracę, skoro nie widział świata dokoła siebie. Prawdą jest, że człowiek nie mógł „widzieć” w naszym rozumieniu tego słowa, polegającym na widzeniu obiektów fizycznymi oczami w przestrzeni poza sobą. Jednak podobnie jak najczystsze z naszych dzieci do dziś są jasnowidzami, gdy pozostają w stanie bezgrzesznej niewinności, tak też Lemurianie, którzy byli jeszcze czyści i niewinni, posiadali wewnętrzną percepcję, która zapewniała im nikłe pojęcie o zewnętrznym kształcie każdego z obiektów. Natomiast znacznie jaśniej mogli postrzegać wewnętrzną naturę danego obiektu, jego jakość duszy, dzięki duchowej percepcji zrodzonej z niewinnej czystości. 

Jednakże niewinność nie jest synonimem Cnoty. Niewinność jest dzieckiem Ignorancji i nie mogłaby być utrzymywana we wszechświecie, w którym celem ewolucji jest przyswojenie Mądrości. Aby osiągnąć taki cel, wiedza o dobru i złu, o słusznym i karygodnym, jest niezbędna, tak jak wybór odpowiedniego działania. 

Jeśli posiadając wiedzę i wybór, człowiek staje po stronie Dobra i Słuszności, to rozwija on Cnotę i Mądrość. Jeżeli poddaje się pokusie i świadomie czyni źle, pielęgnuje niemoralne zachowanie. 

Jednak planem Boga nie ma być obrócenie się w nicość. Każdy czyn stanowi glebę pod uprawę dla Prawa Konsekwencji. Zbieramy to, co zasiejemy. Chwasty złych występków wypuszczają kwiaty cierpienia i smutku, a gdy ich nasiona opadną na spokorniałe serce i zostaną podlane łzami skruchy, Cnota ostatecznie zakwitnie. Cóż za błogosławione zapewnienie, że każde zło, jakie czynimy, będzie ostatecznie naprawione przez Dobro, ponieważ w Królestwie naszego Ojca nie przetrwa nic poza Dobrem. 

Toteż „Upadek”, wraz z następującym po nim bólu i cierpieniu, jest zaledwie tymczasowym stanem, w którym to „widzimy w zwierciadle, niejasno”, lecz niebawem ponownie staniemy z Bogiem twarzą w twarz, widząc go wewnątrz i na zewnątrz. Jest on bowiem zawsze postrzegany przez tych o czystym sercu. 

#### UPADEK CZŁOWIEKA 

Jest to kabalistycznie opisane jako doświadczenie pewnej pary, która oczywiście reprezentuje ludzkość. Klucz jest podany w wersie, w którym Posłaniec Bogów mówi kobiecie: „w bólu będziesz rodziła dzieci”. Wskazówka znajduje się także w zdaniu dotyczącym śmierci, która została w tym samym czasie zapowiedziana. 

Zauważymy, że przed Upadkiem świadomość nie była skupiona w świecie fizycznym. Człowiek był nieświadomy rozmnażania, narodzin i śmierci. Aniołowie, którzy pełnią pieczę nad ciałem życiowym (medium rozmnażania) i w nim też pracują, koordynowali funkcję rozmnażania i dobierali ze sobą obie płcie o pewnych porach roku, wykorzystując siły solarne i lunarne, kiedy te tworzyły warunki najbardziej przychylne zapłodnieniu. Unia płci była początkowo osiągana nieświadomie poprzez uczestników, lecz później powodowała chwilowe fizyczne poznanie. Następnie okres ciąży nie powodował żadnych niedogodności, a poród był bezbolesny, gdyż rodzic był wprowadzany w stan głębokiego snu. Narodziny i śmierć nie powodowały przerwy w świadomości, dlatego też nie istniały dla Lemurian. 

Ich świadomość była skierowana do wewnątrz. Postrzegali rzeczy w sposób duchowy, tak jak my postrzegamy je we śnie, podczas którego wszystko, co widzimy, znajduje się w nas. 

Kiedy „otwarto im oczy”, a ich świadomość została skierowana na zewnątrz w kierunku świata fizycznego, warunki zostały zmienione. Rozmnażanie była koordynowane nie przez Aniołów, lecz przez człowieka, który pozostawał ignorantem wobec działań sił Słońca i Księżyca. Nadużywał on także funkcji seksualnej, używając jej do zaspokojenia zmysłowego z takim rezultatem, że ból towarzyszył procesowi rodzenia. Świadomość człowieka zaczęła się wtedy skupiać w świecie fizycznym, mimo że wszystkie rzeczy nie jawiły się mu z wyraźnie zdefiniowanymi krawędziami aż do późniejszej części Epoki Atlantyckiej. Wciąż jednak docierał on stopniowo do poznania śmierci, z powodu przerwy zachodzącej w jego świadomości, kiedy ta była kierowana na wyższe światy przy śmierci i z powrotem do świata fizycznego przy ponownych narodzinach. 

To „otwarcie oczu” odbyło się w następujący sposób: Pamiętamy, że kiedy płcie zostały podzielone, mężczyzna stał się wyrazem Woli, która jest jedną częścią dwuaspektowej siły duszy, a kobieta wyrażała drugą jej część – Wyobraźnię. Gdyby kobieta nie posiadała tej zdolności, nie mogłaby zbudować nowego ciała w swoim łonie, a gdyby plemnik nie był ucieleśnieniem skoncentrowanej ludzkiej woli, nie byłby on w stanie osiągnąć zapłodnienia, a w rezultacie rozwoju, który polega na ciągłej segmentacji komórki jajowej. 

Te bliźniacze siły, Wola i Wyobraźnia, są konieczne do rozmnażania ciał. Jednakże od momentu podziału płci, jedna z tych sił pozostaje w każdej jednostce, a tylko ta druga jest wykorzystywana do rozmnażania. Stąd też konieczność, by jednopłciowa istota, która wyraża wyłącznie jeden aspekt siły duszy, połączyła się z inną, która wyraża uzupełniający aspekt siły duszy. Zostało to już wyjaśnione uprzednio. Podobnie wspominaliśmy także, że część siły duszy nie używana do rozmnażania staje się dostępna dla wewnętrznego wzrostu. Dopóki człowiek wykorzystywał pełną, podwójną moc seksualną do rozmnażania, nie mógł on osiągnąć dla siebie nic w kierunku wzrostu duszy. Lecz od tamtego momentu nieużywana przez narząd rozrodczy część została przejęta przez wewnętrznego ducha do budowy mózgu i krtani dla jego ekspresji. 

W taki sposób człowiek budował przez całą późniejszą część Epoki Lemuriańskiej i pierwsze dwie-trzecie Epoki Atlantyckiej, aż przez wspomniane wyżej wykorzystanie połowy swojej mocy seksualnej, stał się w pełni świadomą, myślącą i rozumującą istotą. 

U człowieka mózg jest połączeniem między duchem a światem zewnętrznym. Jedynie przy użyciu medium mózgu może on wiedzieć cokolwiek o świecie zewnętrznym. Organy zmysłów są zaledwie przekaźnikami bodźców zewnętrznych do mózgu, a mózg jest narzędziem, który je interpretuje i koordynuje reakcje na te bodźce. Aniołowie należeli do innej ewolucji i nigdy nie byli uwięzieni w fizycznym i tak nieporadnie powolnym pojeździe, jak nasz. Nauczyli się oni uzyskiwać wiedzę bez fizycznego mózgu. Ich najniższym pojazdem jest ciało życiowe. Mądrość przyszła do nich jako dar, bez konieczności pracochłonnego przetwarzania jej przez fizyczny mózg. 

Człowiek musiał natomiast „upaść do prokreacji” i zacząć pracować na swoją wiedzę. Duch, poprzez jedną część swojej mocy seksualnej kierowanej do wewnątrz, zbudował mózg do zbierania wiedzy ze świata zewnętrznego, a siła ta obecnie wciąż karmi i buduje mózg. Jest ona ściągana z odpowiedniego dla niej kursu, gdyż powinna wyjść na zewnątrz w celach rozmnażania. Człowiek gromadzi ją jednak do samolubnych celów. Z Aniołami jest inaczej. Oni nie uświadczyli podziału mocy duszy, toteż mogli wysyłać podwójną moc duszy bez samolubnego zachowywania jej części. 

Siła, która wychodzi na zewnątrz w celu stworzenia kolejnej istoty to Miłość. Aniołowie wysłali całą swoją miłość, bez samolubstwa i pożądania, a w zamian wpłynęła do nich Kosmiczna Mądrość. 

Człowiek wysyła jedynie część swojej miłości. Resztę samolubnie zachowuje i używa do budowy swoich wewnętrznych organów ekspresji, aby udoskonalić siebie, przez co jego miłość staje się samolubna i zmysłowa. Jedną częścią swojej kreatywnej mocy duszy kocha samolubnie inną istotę, ponieważ pragnie kooperacji w rozmnażaniu. Drugą częścią swojej twórczej mocy duszy człowiek myśli (także w celach samolubnych), ponieważ pragnie wiedzy. 

Aniołowie kochają bez pożądania, lecz człowiek musiał przejść przez samolubność. Musi pożądać i pracować na mądrość samolubnie, aby mógł osiągnąć bezinteresowność na wyższym etapie. 

Aniołowie pomagali mu w rozmnażaniu nawet po przekierowaniu części mocy duszy. Pomogli mu oni zbudować mózg fizyczny, lecz nie mieli wiedzy, którą mogliby mu przez niego przekazać, ponieważ nie wiedzieli, jak używać takiego narzędzia i nie mogli mówić bezpośrednio do istoty posiadającej mózg. Jedyne co mogli zrobić to kontrolować fizyczną ekspresję miłości człowieka i prowadzić ją przez emocje w kochający, niewinny sposób, dzięki temu oszczędzając człowiekowi bólu i kłopotu związanego z uprawianiem seksu bez mądrości. 

Gdyby ten reżim trwał, człowiek pozostałby po prostu robotem prowadzonym przez Boga i nigdy nie stałby się osobowością – jednostką. To, że się taki stał, jest spowodowane wielce oczernianą klasą istot zwaną Duchami Lucyferiańskimi. 

#### DUCHY LUCYFERIAŃSKIE 

Duchy te były klasą opieszałych w fali życiowej Aniołów. W Okresie Księżyca posunęli się bardzo mocno wprzód w stosunku do wielkiej masy tych, którzy są obecnie najbardziej zaawansowani wśród naszej ludzkości. Jednakże nie awansowali tak wysoko, jak Aniołowie, którzy byli pionierską ludzkością Księżyca. Byli jednak na tyle zaawansowani w stosunku do naszej obecnej ludzkości, że niemożliwością było dla nich przyjęcie ciała fizycznego tak, jak my to uczyniliśmy. Nie mogli też zdobyć wiedzy bez użycia wewnętrznego organu, fizycznego mózgu. Byli w połowie drogi między człowiekiem, który ma mózg, a Aniołami, którzy go nie potrzebują – w skrócie: byli półbogami. 

Znaleźli się zatem w poważnej sytuacji. Jedynym sposobem, na jaki mogli znaleźć kanał, przez który mogliby się wyrażać i zdobywać wiedzę, było użycie fizycznego mózgu człowieka, jako że mogli być zrozumiani przez istotę fizyczną obdarzoną mózgiem, czego nie mogli uczynić Aniołowie. 

Tak jak to zostało powiedziane, w późniejszej części Epoki Lemuriańskiej człowiek nie postrzegał świata fizycznego, tak jak my to obecnie robimy. Świat Pożądań był dla niego znacznie bardziej rzeczywisty. Miał on świadomość przypominającą stan śnienia Okresu Księżyca – wewnętrzną świadomość obrazową. Pozostawał nieświadomy wobec świata zewnętrznego. Duchy Lucyferiańskie nie miały trudności w manifestowaniu się w jego wewnętrznej świadomości i skierowaniu jego uwagi na jego zewnętrzny kształt, którego do tamtej pory nie dostrzegał. Powiedzieli mu, jak może zaprzestać bycia zaledwie sługą zewnętrznych sił i stać się swoim własnym panem i, tak jak bogowie, „poznać dobro i zło”. Oni także wyjaśnili mu, że nie musi obawiać się śmierci swojego ciała, jako że posiada w sobie twórczą zdolność do formowania nowych ciał bez pomocy Aniołów. Wszystkie te informacje zostały mu podane w jednym celu – aby skierować jego świadomość na zewnątrz, ku zdobywaniu wiedzy. 

Duchy Lucyferiańskie uczyniły to dla korzyści osobistej – aby zdobywać wiedzę wraz z człowiekiem. Przynieśli mu ból i cierpienie, gdzie wcześniej ich nie było. Przynieśli mu jednak także nieocenione błogosławieństwo wyzwolenia się spod zewnętrznego wpływu i przewodnictwa, tym samym wypuszczając go na drogę do ewolucji jego własnych mocy duchowych – ewolucji, która w efekcie końcowym umożliwi mu zaopatrzenie się w mądrość, taką jak ta posiadana przez Anioły i inne Istoty, Które prowadziły go zanim po raz pierwszy wyraził wolną wolę. 

Przed oświeceniem człowieka przez Duchy Lucyferiańskie, nie zaznał on choroby, bólu ani śmierci. Wszystko powyższe było skutkiem nierozsądnego użycia zdolności do rozmnażania i nadużywania jej w celu zaspokojenia zmysłowego. Zwierzęta w swoim dzikim stanie są wolne od choroby i bólu, ponieważ ich rozmnażanie zachodzi pod opieką i kierownictwem mądrego ducha zbiorowego jedynie o takich porach roku, które są przychylne temu procesowi. Funkcja seksu jest stworzona wyłącznie do utrzymywania gatunku i pod żadnym warunkiem nie służy do zaspokajania żądzy seksu. 

Gdyby człowiek pozostał robotem kierowanym przez Boga, do dnia dzisiejszego nie zaznałby choroby, bólu ani śmierci, lecz brakowałoby mu także mózgowej świadomości i niezależności, które były skutkiem oświecenia go przez „niosące światło” Duchy Lucyferiańskie, które otworzyły mu oczy zrozumienia i nauczyły go używać swojego, wówczas nikłego, widzenia, by zdobywać wiedzę o Świecie Fizycznym, co było jego przeznaczeniem. 

Od tamtego czasu w człowieku działają dwie siły. Jedna siła to siła Aniołów, którzy budują nowe istoty w łonie poprzez Miłość, która jest skierowana w dół, ku rozmnażaniu. Podtrzymują oni zatem naszą rasę. 

Druga siła to siła Duchów Lucyferiańskich, którzy są podżegaczami wszelkiej aktywności umysłowej poprzez drugą część siły seksualnej, która skierowana jest ku górze, do pracy w mózgu. 

Duchy Lucyferiańskie są zwane również „wężami” i są one różnie przedstawiane w różnych mitologiach. Powiemy o nich więcej, kiedy przejdziemy do analizy Księgi Rodzaju. Obecnie powiedziane zostało wystarczająco, abyśmy mogli pójść dalej główną ścieżką badania, która prowadzi nas ku dalszemu postępowi człowieka na drodze ewolucji przez Epoki Atlantycką i Ariańską, aż do dnia dzisiejszego. 

To, co powiedzieliśmy o oświeceniu Lemurian, tyczy się jedynie małej części tych, którzy żyli w późniejszej części tej Epoki i którzy stali się Nasieniem Siedmiu Ras Atlantyckich. Większa część Lemurian przypominała zwierzęta i zamieszkiwane przez nich formy zdegenerowały do dzikusów i człekokształtnych dnia dzisiejszego. 

Prosi się ucznia o zwrócenie bacznej uwagi na to, że to Formy uległy degeneracji. Należy pamiętać to ważne rozróżnienie między ciałami (lub formami) danej rasy, a Ego (lub życiem), które inkarnuje w ciała danej rasy. Kiedy rodzi się dana rasa, formy są zamieszkiwane przez pewne grupy duchów i mają one nieodłączną zdolność ewoluowania do pewnego etapu spełnienia, lecz nie dalej. W naturze nie istnieje zastój. Toteż, kiedy zostaje osiągnięty limit danego poziomu, ciała lub formy danej rasy zaczynają proces degeneracji, stopniowo zmniejszając liczebność, aż umrze ostatni przedstawiciel tej rasy. 

Powodu nie trzeba szukać daleko. Ciała nowej rasy są szczególnie giętkie i plastyczne, co daje inkarnującym Ego wielkie pole możliwości do doskonalenia tych pojazdów, a, co za tym idzie, do rozwoju. Jednakże Ego te dopiero się uczą, powodują więc, że ich ciała ulegają stopniowej krystalizacji i twardnieją, dopóki limit doskonałości tego konkretnego rodzaju ciał nie zostanie osiągnięty. Wtedy formy dla kolejnej nowej rasy zostają stworzone, aby umożliwić rozwijającym się Ego dalszy zakres bardziej zaawansowanych doświadczeń i większego rozwoju. Ego pozbywają się ciał starej rasy, by przyjąć nowe. Porzucone ciała stają się miejscami zamieszkania dla mniej zaawansowanych Ego, które używają ich jako schodów na ścieżce rozwoju. Tak więc ciała starej rasy używane są przez Ego o stopniowo coraz mniejszym stopniu zaawansowania, coraz to bardziej degenerując, dopóki w końcu nie będzie już na tyle mało zaawansowanych Ego, aby mogły skorzystać z ponownych narodzin w takich ciałach. Kobiety stają się wtedy bezpłodne, a stare formy danej rasy umierają. 

Możemy z łatwością prześledzić ten proces na pewnych przykładach. Rasa Germańsko-Anglosaska (szczególnie jej amerykańska gałąź) posiada miększe i bardziej elastyczne ciało, a także bardziej czuły układ nerwowy niż jakakolwiek inna rasa ziemska dnia dzisiejszego. Indianie i Murzyni mają znacznie twardsze ciała i, z powodu mniej czułego układu nerwowego, są znacznie mniej czuli na rany. Indianin będzie kontynuował walkę pomimo otrzymania ran, przez które biały człowiek zostałby zwalony z nóg lub zabity. Indianin natomiast szybko dojdzie do siebie. Australijscy Aborygeni lub Mieszkańcy Buszu stanowią przykład rasy wymierającej z powodu bezpłodności, niezależnie od wszystkich środków, jakie stosuje rząd brytyjski, aby ich utrzymać przy życiu. 

Biali ludzie zarzucają białej rasie, że gdziekolwiek ta się nie uda, inne rasy wymierają. Biali są winni okropnym uciskom wobec innych ras, w wielu przypadkach masakrując całe tłumy bezbronnych i niczego nie podejrzewających tubylców – jak to miało miejsce, gdy Hiszpanie zaatakowali starożytnych Peruwiańczyków i Meksykanów, podając tylko jeden z wielu przypadków. Dług będący skutkiem takiej zdrady zaufania i nadużywania wyższej inteligencji i siły będzie musiał zostać w całości spłacony – tak, co do ostatniego grosza! – przez tych, którzy go zaciągnęli. Jednak prawdą jest także, że nawet gdyby biali nie masakrowali, głodzili, zniewalali, przeganiali i na inne sposoby nie znęcali się nad tymi starszymi rasami, to te i tak by wymarły. Stałoby się to jedynie wolniej. Takie jest bowiem Prawo Ewolucji – Porządek Natury. W pewnym czasie w przyszłości ciała białej rasy, kiedy zostaną zamieszkane przez Ego, które obecnie zamieszkują czerwone, czarne, żółte i brązowe skóry, zdegenerują do takiego stopnia, że także znikną, aby ustąpić miejsca innym i lepszym pojazdom. 

Nauka mówi jedynie o ewolucji. Pomija natomiast rozważanie linii Degeneracji, która powoli, lecz skutecznie, niszczy takie ciała, które uległy krystalizacji poza możliwość dalszego doskonalenia. 

#### EPOKA ATLANTYCKA 

Wybuchy wulkaniczne zniszczyły większą część kontynentu lemuriańskiego, a w jego miejscu powstał kontynent atlantycki, w miejscu dzisiejszego Oceanu Atlantyckiego. 

Naukowcy materialni, zainspirowani przez Platona, by rozpocząć badania dotyczące Atlantydy, dowiedli, że istnieje obszerna podstawa dowodowa na to, że taki kontynent rzeczywiście istniał. Naukowcy okultystyczni wiedzą, że istniał. Wiedzą także, że panowały na nim warunki przedstawione w poniższych akapitach. 

Starożytna Atlantyda różniła się od naszego obecnego świata na wiele sposobów, lecz największa różnica była w składzie atmosfery i wody tej Epoki. 

Z południowej części planety docierał gorący, płomienny oddech wulkanów, które wciąż były w dużej mierze aktywne. Natomiast z północy nadchodziły mroźne podmuchy regionu Polarnego. Kontynent Atlantydy stanowił miejsce spotkań tych dwóch prądów, w związku z czym jego atmosfera była zawsze przepełniona grubą i mętną mgłą. Woda nie była tak gęsta, jak jest obecnie, lecz zawierała więcej powietrza. Dużo wody wisiało także w tej ciężkiej, mglistej atmosferze Atlantydy. 

Przez tę atmosferę Słońce nigdy nie świeciło wyraźnie. Wyglądało to tak, jakby było ono otoczone aurą świetlistej mgły, tak jak lampy uliczne, kiedy patrzy się na nie przez gęstą mgłę. Wówczas pole widzenia ograniczało się do zaledwie kilku metrów, a kontury wszystkich obiektów poza zasięgiem ręki były niewyraźne, mgliste i niepewne. Człowiek był bardziej kierowany wewnętrzną percepcją niż zewnętrznym zmysłem wzroku. 

Nie tylko przyroda, lecz także człowiek tamtego okresu znacznie różnił się od wszystkiego, co żyje na Ziemi obecnie. Posiadał głowę, lecz praktycznie nie miał czoła. Jego mózg nie zawierał płatu czołowego. Głowa kończyła się niemalże gwałtownie w punkcie tuż nad oczami. W porównaniu z naszą obecną ludzkością był on gigantem. Jego ręce i nogi były znacznie dłuższe w zestawieniu z ciałem niż nasze. Zamiast chodu, poruszał się seriami lotnych skoków, podobnie do kangura. Posiadał małe, mrugające oczy, a jego włosy były okrągłe w przekroju (czyli proste). Ta ostatnia cecha w szczególności odróżnia potomków ras atlantyckich, którzy pozostają z nami do dziś, od innych raz. Ich włosy były proste, lśniące i czarne. Te Arianina, mimo że mogą się różnić kolorem, zawsze są falowane. Uszy mieszkańca Atlantydy umiejscowione były znacznie dalej z tyłu głowy niż te Arianina. 

Wyższe pojazdy wczesnych mieszkańców Atlantydy nie były przyciągane do pozycji koncentrycznej w stosunku do ciała fizycznego, tak jak dzieje się to u nas. Duch nie był do końca wewnętrznym duchem. Znajdował się on częściowo na zewnątrz, toteż nie mógł kontrolować swoich pojazdów z taką łatwością, z jaką mógłby to robić, gdyby znajdował się całkowicie wewnątrz. Głowa ciała życiowego znajdywała się na zewnątrz, wysoko nad głową fizyczną. Między brwiami, około półtora centymetra pod powierzchnią skóry, istnieje punkt, który znajduje swój odpowiednik w ciele fizycznym. Punkt ten to nie przysadka mózgowa, która znajduje się znacznie głębiej w głowie ciała fizycznego. Można nazwać go „korzeniem nosa”. Kiedy te dwa punkty w ciałach fizycznym i życiowym zaczynają sobie odpowiadać, tak jak to ma miejsce u dzisiejszego człowieka, wyszkolony jasnowidz widzi je jako czarny punkt, lub raczej pustą przestrzeń, podobną do niewidocznego rdzenia płomienia gazu. Jest to miejsce ducha mieszkającego w człowieku – Najświętszego z Najświętszych w świątyni ludzkiego ciała. Miejsce to jest zarezerwowane tylko i wyłącznie dla wewnętrznego ducha ludzkiego Ego, którego jest domem. Wyszkolony jasnowidz potrafi z większą lub mniejszą dokładnością zobaczyć wszystkie różne ciała, które tworzą aurę człowieka. Jednakże punkt ten jest przed nim ukryty. Jest to „Izyda”, której zasłony twarzy nikt nie może unieść. Nawet najbardziej rozwinięta osoba na Ziemi nie jest w stanie odkryć zasłony Ego najprostszej i najmniej rozwiniętej istoty. To, i jedynie to na ziemi, jest tak święte, że jest całkowicie bezpieczne od wszelkich wtargnięć. 

Te dwa wspomniane przed chwilą punkty – jeden w ciele fizycznym i drugi będący jego odpowiednikiem w ciele życiowym – były od siebie znacznie oddalone u ludzi wczesnej Atlantydy, tak jak u dzisiejszych zwierząt. Głowa ciała życiowego konia znajduje się daleko poza głową jego ciała fizycznego. Ze wszystkich zwierząt, może poza słoniem, punkty te są od siebie najmniej oddalone u psa. Kiedy zaczynają one sobie odpowiadać, zwierzę staje się geniuszem będącym w stanie liczyć, literować itp. 

Z powodu dystansu między tymi dwoma punktami, atlantycka siła percepcji/widzenia była znacznie większa w światach wewnętrznych niż w Świecie Fizycznym przysłoniętym przez atmosferę grubej, ciężkiej mgły. Jednak z czasem atmosfera ta stała się jaśniejsza. W tym samym czasie znajdujący się w ciele życiowym punkt, o którym mowa, coraz to bardziej zbliżał się to odpowiadającego mu punktu w ciele fizycznym. W miarę przybliżania się do siebie tych punktów, człowiek stopniowo tracił kontakt ze światami wewnętrznymi. Stawały się one coraz bardziej znikome, podczas gdy Świat Fizyczny stawał się bardziej wyrazisty. Pod koniec ostatniej, trzeciej części Epoki Atlantyckiej, punkt w ciele życiowym został połączony ze swoim odpowiednikiem w gęstym Świecie Fizycznym. Lecz w tym samym czasie, gdy pełen wzrok i percepcja w Świecie Fizycznym zostały osiągnięte, zdolność postrzegania światów wewnętrznych została zatracona dla większości ludzi. 

We wcześniejszym czasie mieszkańcy Atlantydy nie postrzegali jasno konturów obiektów ani osób, lecz widzieli duszę i od razu poznawali jej cechy, wiedząc, czy były one dla nich korzystne, czy nie. Wiedzieli, czy ludzie lub zwierzęta, które widzieli, byli wobec nich przyjaźnie bądź wrogo nastawieni. Duchowa percepcja dokładnie nauczyła ich, jak postępować z innymi i jak uciekać przed zranieniem. Toteż, kiedy Świat Duchowy stopniowo zanikał z ich świadomości, wielka była ich rozpacz z powodu tej straty. 

Rmoahale byli pierwszą z Ras Atlantyckich. Mieli nikłą pamięć, która była głównie związana z odczuciami. Pamiętali kolory i dźwięki, a więc do pewnego stopnia ewoluowali Czucie. Lemurianin nie miał Czucia w ogóle, nawet w najbardziej subtelnym znaczeniu tego słowa. Posiadał dotyk. Mógł odczuć fizyczne uczucie bólu, ulgi i komfortu, lecz nie mógł poczuć mentalnych i duchowych odczuć, jak radość, smutek, sympatia i antypatia. 

Wraz z pamięcią pojawiły się u mieszkańców Atlantydy podstawy języka. Rozwinęli słowa i przestali korzystać z samych odgłosów, jak to czynili Lemurianie. Rmoahale zaczęli nazywać rzeczy. Wciąż byli rasą duchową i moce duszy były jak siły natury. Nie nazywali więc jedynie znajdujących się dokoła nich obiektów, lecz w ich słowach kryła się moc nad rzeczami, które nazywali. Jak u ostatnich z Lemurian, ich Uczucia jako duchów inspirowały ich i nigdy nie wyrządzali sobie wzajemnie żadnej krzywdy. Język był dla nich święty, gdyż był najwyższym bezpośrednim wyrażaniem się ducha. Moc ta nigdy nie była nadużywana lub degradowana poprzez plotki lub czcze rozmowy. Poprzez wykorzystywanie konkretnego języka, dusza u tej rasy po raz pierwszy mogła kontaktować się z duszą rzeczy ze świata zewnętrznego. 

Tlawatlisi byli drugą Rasą Atlantycką. Już oni zaczęli czuć swoją wartość jako osobne istoty ludzkie. Stali się ambitni. Oczekiwali, że ich praca zostanie zapamiętana. Pamięć stała się ważnym czynnikiem w życiu tej społeczności. Cześć oddawana uczynkom pewnych ludzi spowodowała, że wybierano jako swojego lidera tego, kto dokonał największych rzeczy. Był to zalążek Królewskości. 

Ta pamięć o chwalebnych czynach wielkich ludzi była kultywowana nawet po śmierci takich liderów. Rodzaj ludzki zaczął upamiętniać przodków i czcić ich, a także innych, którzy zasłużyli na wyróżnienie. Był to początek takiej formy czczenia, która jest praktykowana po dziś dzień przez niektóre ludy azjatyckie. 

Toltekowie byli trzecią Rasą Atlantycką. Poszli oni o krok dalej względem pomysłów swoich poprzedników, zapoczątkowując Monarchię i Sukcesję Tronu. Toltekowie zapoczątkowali także zwyczaj szanowania ludzi za uczynki ich przodków, lecz istniał wtedy bardzo dobry powód dla takiej praktyki. Z powodu osobliwego treningu tamtych czasów, ojciec miał możliwość obdarowania swoimi cechami swego syna na sposób obecnie niemożliwy dla rodzaju ludzkiego. 

Edukacja składała się z pokazywania duszy dziecka obrazów różnych faz życia. Świadomość wczesnego mieszkańca Atlantydy była jeszcze głównie wewnętrzną świadomością obrazową. Zdolność nauczyciela, aby ukazać te obrazy duszy dziecka, była decydującym czynnikiem, od którego zależały cechy duszy, które były następnie posiadane przez dorosłego człowieka. Oddziaływano nie na rozsądek, lecz na instynkt, który był pobudzany, i tą metodą edukacji syn, w większości przypadków, z łatwością przyswajał cechy ojca. Jest to więc oczywiste, że w tamtym czasie istniał dobry powód dla oddawania czci potomkom wielkich ludzi, ponieważ syn prawie zawsze odziedziczał większość dobrych cech ojca. Niestety nie ma to już miejsca w naszych czasach, mimo że wciąż podążamy za tymi samymi praktykami czczenia synów wielkich ludzi, choć nie istnieje żaden powodu, aby tak czynić. 

Wśród Tolteków wielce ceniono doświadczenie. Człowiek, który zdobył najbardziej zróżnicowane doświadczenie, był najbardziej czczony i poszukiwany. Pamięć była wtedy tak wielka i dokładna, że nasza obecna pamięć jest niczym w porównaniu. W nagłym przypadku Toltek o sporym doświadczeniu praktycznym bardzo często wspominał podobne wydarzenie z przeszłości i sugerował, jakie kroki powinny zostać podjęte. Dzięki temu stawał się cennym doradcą dla społeczności, kiedy rodziła się nowa sytuacja, z którą nie napotkał się żaden z jej członków i nie miał skąd wysnuć wniosków, co do natychmiastowych środków, jakie powinny zostać natychmiastowo podjęte. Jeśli nie było takiej jednostki, byli oni zmuszeni do eksperymentowania, w celu odkrycia najlepszego planu działania. 

W połowie Epoki Atlantyckiej odkrywamy początek oddzielnych narodów. Grupy ludzi, które dzieliły podobne gusta i zwyczaje, porzucały swoje stare domy i nowe kolonie. Pamiętali stare zwyczaje i praktykowali je w swoich nowych domach tak długo, jak im to odpowiadało, tworząc również nowe, aby pasowały do ich własnych pomysłów i potrzeb. 

Przywódcy rodzaju ludzkiego zainicjowali w tamtym czasie wielkich Królów, aby ci rządzili ludźmi, nad którymi nadano im wielką władzę. Tłumy podchodziły do tych królów z czcią należną tym, którzy są prawdziwymi Królami „z łaski Bożej”. Jednakże ten szczęśliwy stan miał w sobie zalążek dezintegracji, jako że z czasem Królowie stali się zepsuci przez swoją władzę. Zapomnieli, że została im ona powierzona z łaski Bożej, w formie świętego zaufania. Zostali bowiem mianowani Królami, aby sprawiedliwie zajmować się ludźmi i pomagać im. Jednak zaczęli nadużywać swojej władzy z samolubnych pobudek i osobistej chęci poszerzania swoich wpływów, zamiast działać dla wspólnego dobra. Przypisywali sobie przywileje i prawa, które nie były dla nich przeznaczone. Rządziły nimi ambicja i samolubstwo i nadużywali swoich wielkich, pochodzących od Boga mocy, w celu ucisku i zemsty. Jest to prawda nie tylko w odniesieniu do Królów, lecz także do szlachty i klas wyższych tamtych czasów. Kiedy rozważy się moc, jaką posiadali nad swoimi braćmi z mniej rozwiniętych klas, łatwo jest pojąć, że ich nadużywanie musiało sprowadzić okropne konsekwencje. 

Pierwotni Turanie byli czwartą Rasą Atlantycką. Byli szczególnie nikczemni w swoim paskudnym samolubstwie. Stawiali świątynie, w których czczono Królów jak bogów, i stosowali ekstremalny ucisk wobec bezbronnych ras niższych. Praktykowana była czarna magia najgorszego i najobrzydliwszego rodzaju, a wszystkie ich wysiłki były kierowane ku zaspokajaniu próżności i wyglądu zewnętrznego. 

Pierwotni Semici byli piątą i najważniejszą z siedmiu Ras Atlantyckich, ponieważ znajdujemy u nich pierwszy zalążek korygującej własności Myśli. Toteż Pierwotna Rasa Semicka stała się „rasą-ziarnem” dla siedmiu ras obecnej Epoki Ariańskiej. 

W Epoce Polarnej człowiek uzyskał ciało fizyczne jako narzędzie akcji. W Epoce Hiperborejskiej zostało dodane ciało życiowe, aby dodać siłę ruchu konieczną do akcji. W Epoce Lemuriańskiej ciało pożądań dostarczyło zachęty do akcji. 

Umysł został dany człowiekowi w Epoce Atlantyckiej, aby dostarczyć celu dla akcji, lecz, jako że Ego było bardzo słabe, a natura pożądania silna, rodzący się umysł złączył się z ciałem pożądań. Rezultatem tego była Chytrość, która stała się przyczyną całej nikczemności w połowie Epoki Atlantyckiej. 

W Epoce Ariańskiej Myśl i Rozsądek miały zostać rozwinięte dzięki działaniom Ego w umyśle, aby ukierunkować Pożądanie na kanały prowadzące do uzyskania duchowej perfekcji, która jest Celem Ewolucji. Ta zdolność Myśli i formowania Idei została uzyskana przez człowieka kosztem utraty kontroli nad siłami życiowymi, czyli panowania nad Naturą. 

Z Myślą i Umysłem człowiek może obecne praktykować panowanie jedynie nad chemikaliami i minerałami, jako że jego umysł jest obecnie na pierwszym (mineralnym) etapie ewolucji, podobnie jak jego ciało fizyczne w Okresie Saturna. Nie może on panować nad życiem roślin lub zwierząt. Drewno i różne substancje warzywne, wraz z różnymi częściami zwierząt, są używane przez człowieka w jego przemysłach. Substancje te są w końcowej analizie materią chemiczną ożywioną życiem mineralnym, z którego ciał składają się wszystkie królestwa, jak to było wyjaśnione uprzednio. Człowiek może mieć obecnie władzę nad wszystkimi tymi rodzajami kombinacji chemiczno-mineralnych, lecz dopóki nie wejdzie on w Okres Jowisza, władza ta nie zwiększy się do takiego stopnia, że będzie mógł pracować z życiem. Jednakże w tym przyszłym Okresie będzie miał moc, aby pracować nad życiem rośliny, jak to robią Anioły w obecnym Okresie Ziemi. 

Materialni naukowcy od wielu lat pracują nad „stworzeniem” życia, lecz nie powiedzie im się to, dopóki nie nauczą się, że muszą podchodzić do stołu laboratoryjnego z najwyższą czcią, tak jakby zbliżali się do ołtarza w świątyni – z czystym sercem i świętymi dłońmi, pozbawieni chciwości i samolubnej ambicji. 

Taka jest mądra decyzja Starszych Braci, którzy strzegą tej i wszystkich wielkich sekretów Natury, dopóki człowiek nie będzie nadawał się do korzystania z nich w celu ulepszenia rasy – ku chwale Boga, a nie dla korzyści osobistej lub dla zwiększenia własnych wpływów. 

Jednak ta wielka utrata panowania nad siłami życiowymi, której musieli doświadczyć mieszkańcy Atlantydy, umożliwiła człowiekowi dalszą ewolucję. Później, nieważne jak wielkie stało się jego samolubstwo, nie mógł on stać się całkowicie destrukcyjny wobec siebie i Natury, co miałoby miejsce, gdyby rosnące samolubstwo towarzyszyło tak wielkiej mocy posiadanej przez człowieka w jego poprzednim, niewinnym stanie. Myśl, która pracuje jedynie w człowieku, jest bezsilna, aby rozkazywać Naturze i nigdy nie może zagrozić ludzkości, co byłoby możliwe, gdyby siły Natury znajdowały się pod kontrolą człowieka. 

Pierwotni Semici do pewnego stopnia kontrolowali swoje pragnienia poprzez umysł i, zamiast samych pragnień, powstały przebiegłość i chytrość – środki, poprzez które ludzie ci usiłowali osiągać swoje samolubne cele. Mimo że byli bardzo niespokojnymi ludźmi, nauczyli się w dużym stopniu hamować swoje pragnienia i osiągać cele przy pomocy przebiegłości, będąc bardziej subtelni i skuteczni niż sama w sobie brutalna siła. Jako pierwsi odkryli, że „mózg” jest wyższy niż „krzepa”. 

Podczas istnienia tej Rasy, atmosfera Atlantydy zaczęła się całkowicie przejaśniać, a uprzednio wspomniany punkt w ciele życiowym połączył się ze swoim odpowiednikiem w ciele fizycznym. Ta kombinacja wydarzeń dała człowiekowi umiejętność widzenia obiektów wyraźnie, z ostrymi i dobrze zarysowanymi konturami. Jednak skutkowała ona także utratą widzenia dotyczącego światów wewnętrznych. 

Tak więc widzimy i zdecydowanie możemy nazwać prawem to, że żaden postęp nie może zostać osiągnięty bez utraty poprzednio posiadanej zdolności, która to później zostaje odzyskana w wyższej formie. 

Człowiek zbudował mózg kosztem tymczasowej utraty zdolności płodzenia potomstwa bez zewnętrznej pomocy. Aby uzyskać narząd, za pomocą którego mógłby kierować swoim ciałem fizycznym, stał się narażony na wszelkie trudności, cierpienia i ból, które są związane ze współpracą konieczną, aby podtrzymać rasę. Uzyskał on swoją moc rozumowania kosztem tymczasowej utraty duchowego wglądu. 

Podczas gdy rozum był dla niego korzystny na wiele sposobów, odebrał mu on widzenie dusz rzeczy, które uprzednio do niego przemawiały. Uzyskanie intelektu, który jest obecnie jego najcenniejszą zdobyczą, był najpierw postrzegany przez mieszkańca Atlantydy jako coś smutnego i opłakiwał on utratę duchowego widzenia i mocy, która wiązała się z pozyskaniem intelektu. 

Wymiana mocy duchowych na fizyczne zdolności była jednak konieczna, aby umożliwić człowiekowi funkcjonowanie niezależnie od zewnętrznego kierownictwa w Świecie Fizycznym, nad którym musi on zapanować. Z czasem jego wyższe moce zostaną odzyskane, kiedy dzięki swoim doświadczeniom podczas swojej podróży przez gęsty Świat Fizyczny, nauczy się używać ich poprawnie. Kiedy je posiadał, nie miał wiedzy o ich odpowiednim użyciu i były one zbyt cenne i zbyt niebezpieczne, aby używać je jak zabawki, którymi można eksperymentować. 

Pod przewodnictwem wielkiej Istoty, Pierwotna Rasa Semicka została poprowadzona na wschód z kontynentu Atlantyckiego, przez Europę, na wielką pustynię w Azji Środkowej, która znana jest jako Pustynia Gobi. Tam przygotowała ich ona do stania się nasieniem siedmiu Ras Epoki Ariańskiej, zaszczepiając w nich potencjalnie cechy, które zostaną rozwinięte przez ich potomków. 

Podczas wszystkich poprzednich etapów – od rozpoczęcia Okresu Saturna, poprzez Okresy Słońca i Księżyca, i podczas trzech i pół Okrążenia Okresu Ziemi (Epok Polarnej, Hiperborejskiej, Lemuriańskiej i pierwszej części Epoki Atlantyckiej) – człowiek był prowadzony i uczony przez wyższe Istoty, bez możliwości własnego wyboru. W tamtych czasach nie był on w stanie sam o sobie decydować, nie posiadając własnego umysłu. Jednak w końcu nadszedł czas, kiedy stało się konieczne dla jego dalszego rozwoju, aby zaczął sam o sobie decydować. Musi nauczyć się niezależności i brać odpowiedzialność za swoje własne czyny. Dotąd był on zobowiązany przestrzegać rozkazów swojego Władcy. Teraz jego myśli przestały być kierowane do widzialnych Przywódców, Panów Wenus, których czcił jako posłańców boskich – i zaczęły być kierowane ku prawdziwemu Bogu, niewidzialnemu Stwórcy Układu Słonecznego. Człowiek miał się nauczyć czcić i słuchać rozkazów Boga, którego nie widział. 

Ich Przywódca zwołał zatem ludzi i wygłosił poruszającą duszę mowę, która mogła brzmieć w następujący sposób: 

Dotychczas widzieliście Tych, którzy was prowadzili, lecz istnieją Przywódcy o różnych poziomach wspaniałości, wyżsi niż Oni, a Których do tej pory nie widzieliście i Którzy nadzorowali wasze pierwsze kroki w ewolucji świadomości. Wyniesiony ponad te wszystkie wspaniałe Istoty stoi niewidzialny Bóg, Który stworzył niebo i ziemię, na której żyjecie. Jego wolą jest nadanie wam władzy nad całą tą ziemią, abyście mogli rozmnażać się na niej. 

Jedynie ten niewidzialny Bóg ma być przez was czczony, lecz musicie Go czcić w Duchu i Prawdzie i nie tworzyć Mu żadnego stałego wizerunku, ani nie przedstawiać go sobie w żaden sposób, gdyż jest On obecny wszędzie i nie ma możliwości do niczego Go porównać. 

Jeżeli będziecie podążać za Jego naukami, pobłogosławi was obficie wszystkim, co dobre. Jeżeli zboczycie z Jego ścieżek, zło podąży za wami. Wybór jest wasz. Jesteście wolni, lecz musicie ponosić konsekwencje swoich czynów. 

Edukacja człowieka składa się z czterech wielkich kroków. Najpierw nieświadomie pracuje się nad nim z zewnątrz. Następnie oddaje się go pod Władzę Boskich Posłańców i Królów, których widzi i których rozkazów musi słuchać. Potem uczy się go, aby szanował przykazania Boga, którego nie widzi. W końcu, uczy się on wznosić ponad przykazania i staję się swoim własnym prawem. Poprzez ujarzmienie siebie ze swojej własnej woli uczy się żyć w harmonii z Porządkiem Natury, która jest Prawem Bożym. 

Cztery są także kroki, którymi człowiek pnie się ku górze do Boga. 

Najpierw, poprzez strach, czci on Boga, którego zaczyna wyczuwać, poświęcając się, aby Go sobie zjednać, jak to czynią fetyszyści. 

Następnie uczy się on zwracać się do Boga jako do Dawcy wszystkich rzeczy i ma nadzieję otrzymać od Niego dobra materialne tu i teraz. Poświęca się z chciwości, oczekując, że Pan odpłaci mu stukrotnie, bądź robi to, aby uniknąć nagłej kary poprzez plagę, wojnę itp. 

Potem uczy się go czcić Boga poprzez modlitwę i prowadzenie dobrego życia, a także, że musi kultywować wiarę w Niebo, gdzie wynagrodzi się go w przyszłości oraz że ma wstrzymywać się od zła, aby uniknąć przyszłej kary w Piekle. 

W końcu dochodzi do momentu, kiedy może czynić dobrze bez żadnej myśli o nagrodzie, zachęcie lub karze, a czyni dobrze dlatego, że „dobrze jest czynić dobrze”. Kocha dobro dla samego dobra i tak też stara się zachowywać, niezależnie od teraźniejszej korzyści lub rany, czy też bolesnych rezultatów w przyszłości. 

Pierwotni Semici osiągnęli drugi z tych kroków. Nauczono ich czcić niewidzialnego Boga i oczekiwać nagrody w postaci materialnej lub kary poprzez bolesne przypadłości. 

Powszechne Chrześcijaństwo znajduje się na trzecim kroku. Ezoteryczni chrześcijanie i uczniowie wszystkich szkół okultystycznych usiłują osiągnąć najwyższy krok, który będzie osiągnięty przez ogół ludzkości w Szóstej Epoce, w nowej Galilei, kiedy to jednocząca religia chrześcijańska otworzy serca ludzi, tak jak obecnie otwiera się ich pojmowanie. 

Akadianie byli szóstą, a Mongołowie siódmą Rasą Atlantycką. Rozwinęli oni zdolność myśli jeszcze dalej, lecz podążali za sposobami rozumowania, które odchodziły coraz to bardziej od głównego kierunku ewoluującego życia. Chińscy Mongołowie do tej pory utrzymują, że stare sposoby są najlepsze. Postęp stale wymaga nowych metod i adaptacji, zachowując idee w płynnym stanie, toteż rasy te zostały w tyle i degenerują, wraz z pozostałymi Rasami Atlantyckimi. 

W miarę jak ciężkie mgły Atlantydy zagęszczały się coraz bardziej, zwiększona ilość wody stopniowo zalewała ten kontynent, niszcząc większą część populacji i dowody na istnienie ich cywilizacji. 

Wielu ludzi zostało zmuszonych do odejścia z tego przeklętego kontynentu z powodu powodzi i wędrowało przez Europę. Rasy Mongolskie są potomkami tych uchodźców z Atlantydy. Murzyni i rasy dzikie o kręconych włosach są ostatnimi potomkami Lemurian. 

#### EPOKA ARIAŃSKA 

Azja środkowa była kolebką Ras Ariańskich, które pochodziły od Pierwotnych Semitów. To stamtąd wyszły te różne rasy. Zbędnym jest opisywanie ich tutaj, jako że badania historyczne wystarczająco ukazały ich główne cechy. 

W obecnej (Piątej lub Ariańskiej) Epoce człowiek nauczył się używać ognia i innych sił, których boskie pochodzenie zostało przed nim celowo ukryte, aby mógł swobodnie używać ich do wyższych celów lub swojego własnego rozwoju. Toteż mamy w obecnej Epoce dwie klasy: jedna postrzega Ziemię i człowieka jako pochodzące od Boga; druga postrzega wszystko z czysto praktycznego punktu widzenia. 

Ci najbardziej zaawansowani z ludzkości otrzymali na początku Epoki Ariańskiej wyższe Inicjacje, aby mogli zająć miejsce posłańców Boga, czyli Panów Wenus. Ci ludzcy Adepci są od tamtego czasu jedynymi mediatorami między Bogiem a człowiekiem. Nawet oni nie ujawniali się publicznie ani nie czynili żadnych cudów, które mogłyby wskazywać na ich bycie Przywódcami i Nauczycielami. Człowiek otrzymał całkowicie wolną wolę w kwestii tego, czy chce ich szukać, czy nie. 

Pod koniec obecnej Epoki najwyższy Adept ukaże się publicznie, kiedy wystarczająca liczba przeciętnej ludzkości tego zapragnie i podda się mu z własnej woli. Oni będą więc stanowić jądro dla ostatniej Rasy, która pojawi się na początku Szóstej Epoki. Po tym czasie rasy i narody przestaną istnieć. Ludzkość utworzy jedno duchowe Braterstwo, tak jak przed końcem Epoki Lemuriańskiej. 

Nazwy Ras, które rozprzestrzeniały się na Ziemi podczas piątej Epoki, aż do teraz, są następujące: 

1. Ariańska, która udała się na południe do Indii. 2. Babilońsko-Asyryjsko-Chaldejska. 3. Persko-Greko-Łacińska. 4. Celtycka. 5. Germano-Anglosaska. 

Z mieszanki różnych narodów, która obecnie ma miejsce w Stanach Zjednoczonych powstanie „Ziarno” dla ostatniej Rasy, na początku Szóstej Epoki. 

Powstaną jeszcze dwie Rasy w naszej obecnej Epoce, a jedną z nich będą Słowianie. Kiedy, w przeciągu kilkuset lat, Słońce, z powodu precesji równików, wejdzie do znaku Wodnika, Rosjanie i rasy Słowiańskie ogółem osiągną poziom duchowego rozwoju, który wyniesie ich znacznie ponad ich obecny stan. Muzyka będzie stanowiła w tym główny czynnik, jako że na skrzydłach muzyki dostrojony duch może wzlecieć do Tronu Boga, gdzie nie sięgnie sam intelekt. Jednak rozwój osiągnięty w ten sposób nie jest stały, ponieważ jest jednostronny. Nie jest więc on w harmonii z prawem ewolucji, które mówi, że rozwój, aby był stały, musi być zrównoważony. Innymi słowy, duchowość powinna być rozwijana poprzez intelekt lub równocześnie z nim. Z tego powodu cywilizacja Słowian będzie żyła krótko, lecz będzie wielka i radosna, póki będzie trwać, ponieważ rodzi się z głębokiego smutku i nieopisanego cierpienia, a Prawo Kompensacji wynagrodzi im to we właściwym czasie. 

Od Słowian będą pochodzić ludzie, którzy utworzą ostatnią z siedmiu Ras Epoki Ariańskiej, a od ludności Stanów Zjednoczonych będzie pochodzić ostatnia ze wszystkich Ras w tym planie ewolucji, która pojawi się na początku Szóstej Epoki. 

#### SZESNAŚCIE ŚCIEŻEK KU DESTRUKCJI 

Szesnaście Ras zwanych jest „Szesnastoma ścieżkami ku destrukcji”, ponieważ zawsze, w każdej Rasie, istnieje zagrożenie, że dusza za bardzo przywiąże się do danej Rasy. Istnieje ryzyko, że tak bardzo zapląta się ona w cechy charakterystyczne danej Rasy, że nie będzie potrafiła wyjść ponad ideę rasy, a co za tym idzie nie powiedzie jej się dalszy postęp. Istnieje więc zagrożenie, że w pewnym sensie skrystalizuje się w tą Rasę i w rezultacie zostanie zamknięta w ciałach tej Rasy, kiedy te zaczną się rozkładać, co miało miejsce w przypadku Żydów. 

W Okresach, Okrążeniach i Epokach, w których nie ma Ras, jest znacznie więcej czasu i prawdopodobieństwo skamienienia nie jest tak duże ani tak częste. Lecz te szesnaście Ras rodzi się i umiera w tak stosunkowo krótkim czasie, że istnieje wielkie niebezpieczeństwo, że ten, kto staje się zbyt przywiązany do danych warunków, może być pozostawiony w tyle. 

Jezus jest wielkim jednoczącym Przywódcą Szóstej Epoki i przedstawił to prawo, gdy wypowiedział te mało rozumiane słowa: „Jeśli kto przychodzi do Mnie, a nie ma w nienawiści swego ojca i matki, żony i dzieci, braci i sióstr, nadto i siebie samego, nie może być moim uczniem”; „Kto nie nosi swego krzyża, a idzie za Mną, ten nie może być moim uczniem”; „(…) nikt z was, kto nie wyrzeka się wszystkiego, co posiada, nie może być moim uczniem”. 

Nie chodzi o to, że mamy zostawić, ani tym bardziej lekceważyć rodzinne więzi, lecz o to, że mamy wynieść się ponad nie. Ojciec i matka są „ciałami”, a wszystkie relacje są częścią Rasy – która należy do Formy. Dusze muszą zdawać sobie sprawę, iż nie są Ciałami ani Rasami, lecz Ego dążącymi do perfekcji. Jeżeli człowiek o tym zapomina i identyfikuje się ze swoją Rasą – trzymając się fanatycznego patriotyzmu – istnieje prawdopodobieństwo, że zapląta się i wsiąknie do swojej Rasy, podczas gdy jego towarzysze przejdą na większe wysokości na Ścieżce Osiągnięć. 

### RODZIAŁ XIII: POWRÓT DO BIBLII 

W naszej erze duch misyjny jest silny. Zachodnie kościoły wysyłają misjonarzy po całym świecie, aby nawracać ludzi każdego narodu na swoją wiarę. Jednak nie są oni jedyni w swoich nawracających poczynaniach. Wschód rozpoczął silną inwazję Zachodu, a wielu Chrześcijan, którzy przestali być usatysfakcjonowani poglądami i dogmatami nauczanymi przez duchowieństwo, zaczęło poszukiwać prawdy, aby zaspokoić swoje intelektualne oczekiwania związane z adekwatnymi wyjaśnieniami problemów życia. Zapoznali się oni i w wielu przypadkach zaakceptowali wschodnie nauki Buddyzmu, Hinduizmu itp. 

Z okultystycznego punktu widzenia ten misjonarski wysiłek, zarówno z Zachodu na Wschód, jak i vice versa, nie jest pożądany, ponieważ przeczy kierunkowi ewolucji. Wielcy Przywódcy ludzkości, Którzy pełnią pieczę nad naszym rozwojem, udzielają nam w tym celu koniecznej pomocy. Religia jest jedną z tych pomocy i istnieją doskonałe powody, dla których Biblia, zawierająca nie tylko jedną, lecz dwie religie: Chrześcijańską i Żydowską, została dana Zachodowi. Jeżeli prawdziwie szukamy światła, ujrzymy Najwyższą Wiedzę, która dała nam tę podwójną religię, oraz zobaczymy, że żadna inna religia dnia dzisiejszego nie jest w równym stopniu dostosowana do naszych osobliwych potrzeb. W tym celu ponownie poruszymy w tym rozdziale pewne kwestie, które były uprzednio wspomniane w różnych miejscach i powiązaniach. 

W Epokach Polarnej, Hiperborejskiej i Lemuriańskiej zadanie przewodzenia ludzkości było stosunkowo łatwe, dlatego że człowiek nie posiadał umysłu. Lecz kiedy ten utrudniający element pojawił się w pierwszej części Epoki Atlantyckiej, rozwinął on Przebiegłość, która jest produktem umysłu niekontrolowanego przez ducha. Przebiegłość działa jako pomoc dla pragnienia, bez znaczenia czy pragnienie to jest dobre bądź złe, czy przyniesie radość, czy smutek. 

W połowie Epoki Atlantyckiej duch całkowicie wszedł w swoje pojazdy i rozpoczął pracę w umyśle, aby produkować Myśl i Rozumowanie – zdolność do przewidzenia nieuniknionego dla danej przyczyny efektu, a także do wydedukowania z danego efektu przyczyny, która go spowodowała. Ta zdolność Rozumowania lub Logiki miała zostać w pełni rozwinięta w Epoce Ariańskiej, toteż Pierwotni Semici (piąta rasa Epoki Atlantyckiej) byli „narodem wybranym”, który miał doprowadzić tę zalążkową zdolność do takiej dojrzałości, by mogła zostać wszczepiona w każde włókno ich potomków, którzy dzięki temu staliby się nową rasą. 

Przekształcenie Przebiegłości w Rozsądek okazało się niełatwym zadaniem. Wcześniejsze zmiany w naturze człowieka wprowadzane były z łatwością. Mógł on być wtedy prowadzony z łatwością, ponieważ nie posiadał świadomych pragnień ani umysłu, który by go prowadził. Lecz w okresie Pierwotnych Semitów człowiek stał się wystarczająco przebiegły, aby gardzić ograniczaniem swojej wolności i aby regularnie obchodzić środki podejmowane, aby go kontrolować. Zadanie prowadzenia go stało się jeszcze trudniejsze, ponieważ koniecznym było, by miał pewną wolność wyboru i z czasem mógł nauczyć się samozarządzania. Toteż wcielono w życie prawo, które zarządzało natychmiastowe nagrody za posłuszeństwo i natychmiastowe kary za lekceważenie jego postanowień. W ten sposób człowieka nauczano, nakłaniano i przymuszano do rozumowania w ograniczony sposób, że „droga wiarołomnych niestała” i że musi „bać się Boga”, bądź też Przywódcy, Który go prowadzi. 

Ze wszystkich, którzy zostali wybrani jako „nasienie” nowej Rasy, jedynie kilku pozostało wiernymi. Większość z nich była buntownicza i całkowicie pokrzyżowała plany Przywódcy, poprzez śluby z przedstawicielami innych Ras Atlantyckich, wprowadzając w ten sposób gorszą krew do swojego potomstwa. Właśnie o tym jest mowa w Biblii, kiedy powiedziane jest, że synowie Boga poślubili córki człowieka. Za ten akt nieposłuszeństwa zostali oni porzuceni i „zgubieni”. Nawet ci wierni umarli, wraz z grupą, na pustyni Gobi („Dziczy”) w Azji Środkowej. Oczywiście narodzili się ponownie jako swoi właśni potomkowie, dzięki czemu odziedziczyli „Ziemię Obiecaną”, czyli Ziemię w jej obecnej postaci. Są oni Rasami Ariańskimi, u których Rozum jest rozwijany do perfekcji. 

Ci buntownicy, którzy zostali porzuceni, to Żydzi, którzy wciąż są kierowani bardziej przez Atlantycką zdolność Przebiegłości niż przez Rozum. Poczucie rasy jest u nich tak silne, że rozróżniają tylko dwie klasy ludzi: Żydów i Gojów. Gardzą innymi nacjami, a w zamian są gardzeni przez nich, za swoją przebiegłość, samolubstwo i chciwość. Nikt nie przeczy, że wpłacają pieniądze na cele charytatywne, lecz ogółem, jeśli nie zawsze, czynią to wśród własnych ludzi i rzadko międzynarodowo, jak to miało miejsce w przypadku trzęsienia ziemi we Włoszech, gdzie bariery wyznania, rasy i narodowości zostały zapomniane na rzecz ludzkiego poczucia sympatii. 

W takich wypadkach, jak ten, czy katastrofa w San Francisco, wewnętrzna duchowa natura człowieka staje się bardziej widoczna niż w jakichkolwiek innych okolicznościach i uważny obserwator może wtedy dostrzec kierunek ewolucji. Staje się wtedy jasne, że choć w stresie zwyczajnego życia nasze czyny mogą temu przeczyć, to niemniej jednak w sercu wiemy i uznajemy tę wielką prawdę, że jesteśmy braćmi i krzywda jednego jest tak naprawdę odczuwana przez wszystkich. Dlatego też takie przypadki ukazują kierunek ewolucji. Kontrolujący człowieka Rozum musi być zastąpiony Miłością, która obecnie działa niezależnie i czasami nawet przeciwnie do nakazów Rozumu. Anomalia ta pochodzi stąd, iż Miłość rzadko jest obecnie niesamolubna, a nasz Rozum nie zawsze jest prawdziwy. W „Nowej Galilei”, nadchodzącej Szóstej Epoce, Miłość stanie się niesamolubna, a Rozum będzie pochwalał jej nakazy. Uniwersalne Braterstwo zostanie w pełni osiągnięte, a każdy będzie pracował dla dobra wszystkich, ponieważ działanie czysto dla swojej korzyści stanie się reliktem przeszłości. 

Aby osiągnąć ten wielce oddalony od obecnego stanu rzeczy cel, konieczne będzie wybranie „ludu wybranego” z obecnej grupy ludzi, aby posłużył on za jądro, z którego wyłoni się nowa Rasa. Wybór ten nie będzie dokonany wbrew woli wybrańców. Każdy człowiek będzie musiał zdecydować za samego siebie i będzie musiał dobrowolnie wstąpić do szeregów. 

Rasy są jedynie przemijającym aspektem rozwoju. Przed końcem Epoki Lemuriańskiej istniał „naród wybrany”, różniący się od przeciętnej ludzkości tamtego okresu. Naród ten stanowił grupę przodków Ras Atlantyckich. Z piątej Rasy Atlantyckiej został wybrany kolejny „naród wybrany”, od którego pochodzą Rasy Ariańskie, z których do tej pory zaistniało pięć, a pojawią się jeszcze dwie. Jednakże zanim zostanie zapoczątkowana nowa Epoka, musi pojawić się „nowe Niebo i nowa ziemia”. Fizyczne aspekty Ziemi zostaną zmienione, a jej gęstość się zmniejszy. Będzie jedna Rasa na początku kolejnej Epoki, lecz następnie każda myśl i uczucie o Rasie zniknie. Ludzkość znów utworzy jedno wielkie Braterstwo, pomimo wszystkich różnic. Rasy są po prostu krokami w ewolucji, które muszą zostać podjęte, gdyż przeciwnie nie nastąpi rozwój duchów ponownie się w nich rodzących. Lecz, poza koniecznymi krokami, istnieją także te bardzo niebezpieczne, które są źródłem wielkich zmartwień Przywódców rodzaju ludzkiego. Nazywają oni te szesnaście Ras „szesnastoma ścieżkami ku destrukcji”, ponieważ o ile w poprzednich Epokach zmiany nadchodziły po tak ogromnych przerwach, że większość istot mogła łatwiej otrzymać awans, to z Rasami jest inaczej. Są one stosunkowo ulotne. Toteż trzeba być ostrożnym, by jak najmniej duchów zostało zakutych w kajdany Rasy. 

Dokładnie to przytrafiło się duchom ponownie narodzonym w ciałach Rasy Żydowskiej. Tak mocno przywiązali się oni do tej Rasy, że są do niej przyciągani w każdych kolejnych narodzinach. „Kto raz zostanie Żydem, Żydem pozostanie” – tak brzmi ich slogan. Całkowicie zapomnieli o swojej duchowej naturze i szczycą się tym, że są materialnym „nasieniem Abrahama”. Toteż nie są oni ani „rybą, ani mięsem”. Nie biorą udziału w postępującej Rasie Ariańskiej ani nie należą do pozostałości ludów Lemuriańskich i Atlantyckich, które wciąż są wśród nas. Stali się ludźmi bez kraju, anomalią wśród rodzaju ludzkiego. 

Jako że zostali zniewoleni przez koncept swej rasy, ich Przywódca musiał ich porzucić i zostali „zgubieni”. Aby położyć kres ich postrzeganiu samych siebie jako oddzielnych od pozostałych ludów, inne narody były kilkukrotnie podżegane przeciwko nim przez Przywódców ludzkości i zostali oni pojmani i zabrani ze swojego kraju, w którym się osiedlili. Niestety nie przyniosło to skutku. Uparcie odmawiali oni złączenia się z innymi. Raz po raz powracali w ciele do swego jałowego kraju. Prorocy ich własnej Rasy zostali wskrzeszeni. Bezlitośnie besztali ich i przepowiadali straszną katastrofę, lecz bez skutku. 

Jako ostatnia próba przekonania ich do porzucenia kajdan swej Rasy, miała miejsce pozorna anomalia, bowiem Przywódca nadchodzącej Rasy, Wielki Nauczyciel Chrystus, pojawił się wśród Żydów. To jeszcze bardziej ukazuje współczucie i Mądrość wielkich Istot, Które kierują ewolucją. Spośród wszystkich Ras Ziemskich, żadna nie została „zgubiona” w tym samym stopniu, co Żydzi. Żadna inna tak bardzo nie potrzebowała pomocy. Wysłanie do nich kogoś obcego, spoza ich Rasy, okazałoby się oczywiście bezskuteczne. Był to niezaprzeczalne, że odrzuciliby go. Tak jak wielki duch znany jako Booker T. Washington inkarnował wśród Murzynów, aby został przyjęty jako jeden z nich, a dzięki temu otrzymał szansę oświecić ich w sposób, w który żaden biały człowiek nie byłby w stanie, tak też wielcy Przywódcy liczyli, że pojawienie się Chrystusa wśród Żydów jako jednego z nich będzie mogło sprawić, że ludzie ci zaakceptują Go oraz Jego nauki, a dzięki temu zostaną wyciągnięci z sieci ciał Rasowych. Jednak przykro się patrzy jak ludzkie przesądy potrafią dominować. „Przyszło do swojej własności, a swoi Go nie przyjęli”, wybrali Barabasza. Nie wychwalał Abrahama ani żadnej z ich starożytnych tradycji. Mówił o „innym świecie”, nowej ziemi, o Miłości i Przebaczeniu i odrzucał doktrynę „oko za oko”. Nie wzywał ich do walki przeciwko Cezarowi. Gdyby tak uczynił, okrzyknęliby Go zbawcą. W tym sensie był źle rozumiany, nawet przez swoich Apostołów, którzy tak wielce opłakiwali swoją utraconą nadzieję na ziemskie królestwo jak swojego Przyjaciela zabitego z rzymskich rąk. 

Odrzucenie Chrystusa przez Żydów stanowiło niezbity dowód ich niewoli wobec Rasy. Dlatego też wszelkie wysiłki, aby ich ocalić jako całość, poprzez danie im specjalnych proroków i nauczycieli, zostały porzucone. Jako że nieskuteczność przegonienia ich w ciele została dowiedziona, zostali oni, jako ostatnia deska ratunku, rozsiani wśród wszystkich narodów ziemi. Jednakże pomimo tego, niezwykły upór tych ludzi pozostał w nich do dnia dzisiejszego. Większość z nich jest ortodoksyjna. Jednak w Ameryce ma obecnie miejsce delikatne zmniejszenie ich liczebności. Młodsze pokolenie zaczyna brać śluby z osobami spoza Rasy. Dzięki temu z czasem zwiększająca się liczba ciał z coraz to mniejszą liczbą cech Rasowych, będzie zapewniana inkarnującym duchom Żydów przeszłości. W ten sposób ocali się ich przed samymi sobą. Stali się „zgubieni” poprzez małżeństwa z niższymi Rasami, a zostaną ocaleni poprzez łączenie się z tymi bardziej zaawansowanymi. 

Jako że obecne Rasy Ariańskie są rozumnymi istotami ludzkimi, zdolnymi do korzystania z przeszłych doświadczeń, logicznym środkiem pomocy im jest mówienie o przeszłych etapach rozwoju i o losie, który spotkał nieposłusznych Żydów. Ci buntownicy mają spisaną kronikę o tym, jak postąpili z nimi ich Przywódcy. Przedstawia ona to, jak zostali wybrani i zbuntowali się, a następnie zostali ukarani, lecz wciąż mieli nadzieje na ostateczne zbawienie. Kronika ta może być użyta przez nas, abyśmy wiedzieli jak się nie zachowywać. Nie ma znaczenia, że w ciągu wieków została ona zniekształcona, i że dzisiejszym Żydom wciąż wydaje się, że są „narodem wybranym”. Lekcja, jaką można wyciągnąć z tego doświadczenia, jest wciąż istotna. Możemy nauczyć się jak „naród wybrany” może szykanować swojego Przywódcę, pokrzyżować Mu plany i przywiązać się do Rasy na wieki. Ich doświadczenie powinno być przestrogą dla każdego przyszłego „narodu wybranego”. Święty Paweł ujmuje to idealnie: „Jeśli bowiem objawiona przez aniołów mowa była mocna, a wszelkie przekroczenie i nieposłuszeństwo otrzymało słuszną zapłatę, jakże my unikniemy [kary], jeśli nie będziemy się troszczyć o tak wielkie zbawienie?” (Hbr 2,2). Święty Paweł zwracał się do Chrześcijan, ponieważ Hebrajczycy, do których to napisał, zostali nawróceni, zaakceptowali Chrystusa i byli ludźmi, o których sądził, że mogli zostać nowym „narodem wybranym”, który dobrowolnie podąży za Przywódcą i rozwinie zdolność Miłości i duchowej percepcji, intuicji, która zastąpi dążenia do własnej korzyści, oraz Rozum. 

Chrześcijańska nauka Nowego Testamentu należy w szczególności do pionierskich Ras Zachodniego Świata. Jest ona szczególnie zaszczepiana wśród obywateli Stanów Zjednoczonych, ponieważ Stany Zjednoczone stanowią „tygiel”, w którym wszystkie narody Ziemi są jednoczone, a głównie z tego jednoczenia powstanie kolejny „naród wybrany”, jądro nowej Rasy Szóstej Epoki, której celem będzie pojednanie wszystkich Ras. 

Te duchy, ze wszystkich krajów Ziemi, które usiłują podążać za naukami Chrystusa, świadomie bądź nie, narodzą się tutaj ponownie, aby dostarczyć im warunków odpowiednich do tego rozwoju. Dlatego Żyd urodzony w Stanach rożni się od tego z innych krajów. Sam fakt, że inkarnował w Świecie Zachodnim, pokazuje, że jest on wyzwalany z ducha Rasowego, a w związku z tym wyprzedził on skrystalizowanych ortodoksyjnych Żydów ze Starego Świata, podobnie jak jego rodzice. Przeciwnie nie postanowiliby oni zerwać starych więzów i wyruszyć do Ameryki. Toteż Żyd urodzony w Ameryce jest pionierem, który przygotuje ścieżkę, którą podążą później jego współbracia. 

Tak więc widzimy, że Biblia zawiera naukę szczególnie potrzebną ludom Zachodnim, aby mogły one otrzymać lekcję opartą o okropny przykład Rasy Żydowskiej spisany w Starym Testamencie i aby mogli nauczyć się żyć naukami Chrystusa z Nowego Testamentu, dobrowolnie ofiarowując swoje ciała jako żywą ofiarę na ołtarzu Braterstwa i Miłości. 

### ROZDZIAŁ XIV: OKULTYSTYCZNA ANALIZA KSIĘGI RODZAJU 

#### Ograniczenia Biblii 

Dotychczas w naszych badaniach poprzedzających Rozdział XIII poświęcaliśmy stosunkowo mało uwagi Biblii, lecz teraz poświęcimy jej naszą uwagę przez jakiś czas. Intencją nie jest tu obrona Biblii (w formie, w jakiej jest nam obecnie powszechnie znana) jako jedynej prawdziwej i inspirowanej Słowem Bożym księgi. Niemniej jednak prawdą jest, że zawiera ona dużo wartościowej wiedzy okultystycznej. Wiedza ta jest w dużym stopniu ukryta przez pododawane do Biblii informacje, a także przesłonięta poprzez losowe zatajanie pewnych części jako „apokryficznych”. Badacz okultystyczny, znający jej zamierzone znaczenie, może oczywiście z łatwością dostrzec, które fragmenty są oryginalne, a które zostały dodane. Jednak, nawet jeśli przyjrzymy się pierwszemu rozdziałowi Księgi Rodzaju w obecnej formie, w najlepszym przekładzie, jaki mamy, odkryjemy, iż przedstawia on identyczny plan ewolucji, który został przedstawiony w poprzednich częściach tej pracy, a także że pokrywa się on z informacjami okultystycznymi dotyczącymi Okresów, Okrążeń, Ras itd. Podane zarysy ewolucyjne są z konieczności jak najzwięźlejsze. Cały Okres jest omówiony w kilku słowach, niemniej jednak znajdują się w niej te zarysy. 

Zanim przejdziemy do analizy, koniecznym jest, aby powiedzieć, że słowa języka Hebrajskiego, szczególnie w starym stylu, nachodzą na siebie i nie są podzielone, jak te naszego języka. Dodatkowo występuje tam nawyk pomijania samogłosek w formie pisemnej, tak więc podczas czytania wiele zależy od tego, gdzie i jak zostaną one dodane. Zobaczymy, jak wielkie trudności trzeba pokonać, aby ustalić pierwotne znaczenie. Mała zmiana może całkowicie zmienić znaczenie niemalże każdego zdania. 

Poza tymi wielkimi trudnościami, należy także pamiętać, że z czterdziestu siedmiu tłumaczy Biblii Króla Jakuba (tej najczęściej używanej w Anglii i Ameryce), jedynie trzech było badaczami hebrajskiego, a dwóch z nich zmarło zanim zostały przetłumaczone Psalmy! Ponadto musimy wziąć pod uwagę, że Akt Prawny, który zezwolił na tłumaczenie, zabraniał tłumaczom jakiejkolwiek interpretacji, która podważałaby lub odchodziłaby wielce od już istniejących przekonań. Toteż oczywistym jest, że szanse otrzymania poprawnego tłumaczenia były w rzeczy samej bardzo znikome. 

W Niemczech warunki także nie były bardziej sprzyjające, ponieważ jedynym tłumaczem był tam Marcin Luter, który nawet nie tłumaczył z pierwotnego hebrajskiego, lecz z łaciny. Większość wersji używanych w europejskich krajach protestanckich to po prostu tłumaczenie Lutra przełożone na różne języki. 

Prawdą jest, że były nanoszone poprawki, lecz nie poprawiły one stanu rzeczy w znaczny sposób. Ponadto wielu ludzi w Stanach Zjednoczonych upiera się, że angielski tekst Biblii Króla Jakuba jest w pełni poprawny od początku do końca, tak jakby Biblia była pierwotnie napisana w języku angielskim, a Biblia Króla Jakuba była certyfikowaną kopią pierwotnego manuskryptu. Tak więc stare błędy wciąż występują, pomimo wysiłków podjętych, aby się ich pozbyć. 

Należy także odnotować, że ci, którzy pierwotnie napisali Biblię, nie mieli zamiaru przekazać prawdy w tak prosty sposób, aby mógł ją poznać każdy, kto potrafi czytać. Napisanie „otwartej księgi Boga” to ostatnia rzecz, o jakiej mogli pomyśleć. Wielcy okultyści, którzy napisali Zohar, są pod tym względem bardzo stanowczy. Sekrety Tory nie miały zostać zrozumiane przez wszystkich, jak to ukazuje poniższy cytat: 

„Biada człowiekowi, który widzi w Torze (prawie) jedynie proste opisy i zwyczajne słowa! Ponieważ, gdyby rzeczywiście zawierała tylko dwa powyższe, to nawet dziś bylibyśmy w stanie stworzyć Torę wartą znacznie większego podziwu. Tak się jednak nie dzieje. Każde słowo Tory zawiera wzniosłe znaczenie i wspaniałą tajemnicę (…). Opisy w Torze to szaty liturgiczne Tory. Biada temu, kto uważa, iż szaty te to Tora sama w sobie! (…) Ludzie prości zauważają jedynie strój i opisy Tory. Nie widzą nic więcej. Nie dostrzegają tego, co jest ukryte pod szatami. Bardziej przyuczeni ludzie nie zwracają uwagi na szaty, lecz na ciało, które jest nimi pokryte”. 

W powyższych słowach znaczenie alegoryczne jest jawnie sugerowane. Św. Paweł także jednoznacznie mówi, iż historia o Abrahamie i jego dwóch synach, których miał z Sarą i Hagar, jest czysto alegoryczna (Gal 4,22-26). Wiele fragmentów jest zawoalowanych, a inne mają być interpretowane dosłownie, lecz nikt, kto nie posiada okultystycznego klucza, nie jest w stanie odnaleźć głębokiej prawdy ukrytej w tym, co często jest bardzo paskudną szatą. 

Dyskretność dotycząca tych głębokich kwestii i niezmienne stosowanie alegorii tam, gdzie zezwalano tłumom na kontakt z prawdami okultystycznymi, jest także oczywiste w praktyce Chrystusa, który zawsze przemawiał do tłumów w formie przypowieści, wyjaśniając później prywatnie swoim apostołom głębsze znaczenie w nich zawarte. Kilkukrotnie nakazywał im dyskretność co do nauk prywatnych. 

Metody św. Pawła również są z tym zgodne, ponieważ przekazuje on „mleko”, czyli bardziej podstawową naukę o wierze, „niemowlakom”, zachowując „mięso”, czyli głębsze nauki, dla „silnych” – tych, którzy nadają się do ich zrozumienia i otrzymania. 

Żydowska Biblia została pierwotnie spisana w języku hebrajskim, lecz nie posiadamy nawet pojedynczego wersetu z pierwotnej wersji. W 260 roku p.n.e. ukazała się Septuaginta, tłumaczenie Biblii na język grecki. Nawet w czasach chrystusowych istniało dużo zmieszania i zróżnicowania co do opinii dotyczących tego, co powinno być uznane za oryginał, a co zostało dodane. 

Dopiero po powrocie z niewoli babilońskiej skrybowie zaczęli łączyć ze sobą różne pisma i dopiero około 500 roku n.e. pojawił się Talmud, będący pierwszym teksem przypominającym ten dzisiejszy, który, biorąc pod uwagę dotychczasowo przytoczone fakty, nie może być idealny. 

Następnie Talmud wzięła w swoje ręce szkoła masorecka, która od roku 590 n.e. do około 800 n.e. funkcjonowała głównie w Tyberiadzie. Dzięki wielkiemu i bolesnemu nakładowi pracy powstał hebrajski Stary Testament, który jest najbliższy oryginałowi, jaki mamy obecnie. 

Masorecki tekst zostanie tu użyty do objaśniania Księgi Rodzaju i, nie polegając jedynie na pracy jednego tłumacza, będzie on wspomagany niemieckim tłumaczeniem, będącym pracą trzech wybitnych badaczy hebrajskich – H. Arnheima, M. Sachsa i Jul. Fursta, którzy współpracowali z czwartym badaczem, dr Zunzem, który był również redaktorem. 

#### NA POCZĄTKU 

Pierwsze zdanie Księgi Rodzaju jest dobrym przykładem tego, co mówiliśmy na temat zmieniania tekstów hebrajskich, które mogą mieć różne znaczenie poprzez różne wstawianie samogłosek i dzielenie słów na różne sposoby. 

Istnieją dwie dobrze zorganizowane metody przeczytania tego zdania. Jedno z nich brzmi: „Na początku Bóg stworzył nieba i ziemię”; drugie brzmi: „Z wiecznej esencji (z przestrzeni) dwuaspektowa energia uformowała podwójne niebo”. 

Wiele zostało już powiedziane i napisane na temat tego, które z powyższych jest poprawne. Problem polega na tym, że ludzie chcę czegoś ustalonego raz na zawsze. Zakładają, że skoro jedno wyjaśnienie jest prawdziwe, to wszystkie inne są fałszywe. Lecz zdecydowanie nie jest to sposób na dotarcie do prawdy, która jest wielostronna i złożona. Każda prawda okultystyczna wymaga badania jej z różnych punktów widzenia i wszystkie z nich są konieczne, aby otrzymać kompletny i ostateczny ogląd tego, co jest rozważane. 

Sam fakt, że to i wiele innych zdań w szacie Tory może być zmienionych w ten sam sposób, aby nieść wiele znaczeń i pozostać niejasnymi dla przeciętnej osoby, jest oświecający dla tych, którzy posiadają klucz. W ten sposób ukazywana jest transcendentalna mądrość cudownych Inteligencji, Które zainspirowały Torę. Gdyby umieszczono samogłoski i podział na słowa, to istniałaby tylko jedna możliwość jej czytania, a te wielkie i najwyższe zagadki nie mogłyby zostać w niej ukryte. Byłaby to odpowiednia metoda, gdyby autorzy mieli zamiar napisać „otwartą” księgę Boga, lecz to nie był ich cel. Została ona napisana jedynie dla adeptów i może być czytana ze zrozumieniem jedynie przez nich. Znacznie mniej umiejętności wymagałoby napisanie tej księgi w sposób przejrzysty, miast ukrywać jej znaczenie. Jednakże nie szczędzi się bólu, aby dostarczyć informacje w odpowiednim czasie tym, którym się one należą, zarazem wstrzymując dostęp do nich tym, którzy jeszcze nie zyskali prawa, aby je posiadać. 

#### TEORIA NEBULARNA 

Biorąc pod uwagę wyjaśnienie genezy i ewolucji naszego układu staje się jasne, że obie interpretacje zdania otwierającego Księgę Rodzaju są konieczne, aby zrozumieć ten temat. Pierwsze mówi, że istniał początek naszej ewolucji, w którym zostały utworzone nieba. Druga interpretacja uzupełnia pierwsze oświadczenie poprzez dodanie, że nieba i ziemia zostały stworzone z „wiecznej esencji”, a nie z „nicości”, co jest szyderczo podkreślane przez materialistów. Substancja Rdzenia Kosmicznego jest zbierana do kupy i wprawiana w ruch. Koła uformowane przez inercję obracającej się masy odrywają się od punktu centralnego, tworząc planety itp., tak jak to wywnioskowali ze zdumiewającą pomysłowością współcześni naukowcy. Nauka okultystyczna i materialistyczna są w pełni zgodne co do metody działania (modus operandi). W tych twierdzeniach nie ma nic, co byłoby niezgodne z tymi dwiema teoriami, jak zostanie to za chwilę ukazane. Nauka okultystyczna mówi, że Bóg zapoczątkował proces formacji i stale nadzoruje Układ Słoneczny w określony sposób. Współczesny naukowiec, odrzucając coś, co określa głupim pomysłem, i pragnąc zademonstrować, iż Bóg nie jest konieczny, bierze miskę z wodą i wlewa do niej trochę oleju. Woda i olej reprezentują kolejno przestrzeń i ognistą mgłę. Teraz zaczyna on mieszać olej przy użyciu igły, nadając mu formę kuli. Tłumaczy, że reprezentuje ona Słońce. W miarę jak obraca oleistą kulą coraz szybciej, w miejscu równika powstaje wybrzuszenie, a kula wyrzuca z siebie pierścień. Pierścień ten pęka, a jego fragmenty łączą się, formując mniejszą kulę, która zaczyna krążyć wokół Słońca. Następnie z politowaniem zwraca się on do naukowca okultystycznego: „Czy nie widzisz jak to się dzieje? Nie potrzeba boskiej ingerencji ani żadnej innej nadnaturalnej siły”. 

Okultysta bez wahania przyznaje, że Układ Słoneczny może być uformowany w zbliżony sposób. Lecz wielce się dziwi, że człowiek posiadający intuicję, która pozwala mu z taką dokładnością postrzegać przebieg procesów kosmicznych, a także intelekt, dzięki któremu pojmuje genialną demonstrację tej niesamowitej teorii, jednocześnie nie jest w stanie dostrzec w tej demonstracji, że on sam odgrywa rolę Boga. To on był tą zewnętrzną siłą, która umieściła olej w wodzie. Ponadto pozostałyby one w stanie inercji i byłyby bezkształtne całą wieczność, gdyby nie dostarczył im siły, która wprawiła je w ruch, tym samym powodując kształtowanie się ich w to, co przypominało Słońce i planety. Był on Myślą, która zaprojektowała eksperyment, używając oleju, wody i siły, tym samym ukazując w genialny sposób Trójjedynego Boga pracującego z substancją kosmiczną, aby uformować Układ Słoneczny. 

Atrybutami Boga są Wola, Mądrość i Aktywność (Zobacz diagram 6. i zwróć baczną uwagę na to, co w tej terminologii oznacza imię „Bóg”). Naukowiec ma Wolę, aby przeprowadzić eksperyment. Posiada on pomysłowość, aby obmyślić sposoby i znaleźć środki do ich demonstracji. Pomysłowość ta odpowiada Mądrości, drugiemu z Boskich atrybutów. Naukowiec ma także konieczną do wykonania tej czynności siłę mięśniową, odpowiadającą Aktywności, która jest trzecim Boskim Atrybutem. 

Co więcej, wszechświat nie jest ogromnym perpetuum mobile, które, gdy już zostanie uruchomione, działa bez żadnej przyczyny wewnętrznej lub siły naprowadzającej. 

Druga interpretacja Księgi Rodzaju jest cudownie dokładna w swoim opisie dwuaspektowej energii formującej. Nie mówi ona konkretnie, że Bóg jest Trójjedyny. Świadomość tego faktu u czytelnika jest brana za pewnik. Teoria ta głosi dokładną prawdę, kiedy mówi, że tylko dwie siły są aktywne w formowaniu wszechświata. 

Kiedy pierwszy aspekt Boga Trójjedynego manifestuje się jako Wola tworzenia, to budzi On drugi aspekt (którym jest Mądrość), aby zaprojektować plan przyszłego wszechświata. Ta pierwsza manifestacja Siły to Wyobraźnia. Po tym, jak ta pierwotna Siła Wyobraźni zrodzi Ideę wszechświata, trzeci aspekt (którym jest Aktywność), produkuje Ruch pracując z substancją kosmiczną. Jest to druga manifestacja Siły. Jednakże sam Ruch nie wystarcza. Aby uformować układ światów, musi to być ruch uporządkowany. Toteż potrzebna jest Mądrość, aby kierować Ruchem w inteligentny sposób ku produkcji określonych rezultatów. 

Widzimy więc, że pierwsze zdanie Księgi Rodzaju mówi nam, że na początku uporządkowany i rytmiczny ruch w substancji Rdzenia Kosmicznego uformował wszechświat. 

#### HIERARCHIE TWÓRCZE 

Druga interpretacja pierwszego zdania dostarcza nam także pełniejsze zrozumienie idei Boga, gdyż mówi o „dwuaspektowej energii”, wskazując dodatnie i ujemne fazy Jednego Ducha Boga w manifestacji. Bóg jest tu zaprezentowany jako Istota złożona, co pozostaje w harmonii z naukami okultystycznymi. Jest to podkreślane w pozostałych wersach rozdziału. 

Poza Hierarchiami twórczymi, który pracowały dobrowolnie przy naszej ewolucji, istnieje jeszcze siedem innych, które należą do naszej ewolucji i są współpracownikami Boga w formowaniu wszechświata. W pierwszym rozdziale Księgi Rodzaju Hierarchie te nazwane są „Elohim”. Imię to określa grupę dwoistych i obupłciowych Istot. Pierwszą częścią tego słowa jest „Eloh”, które jest rzeczownikiem żeńskim, jako że litera „h” wskazuje tu rodzaj. Gdyby intencją było określenie pojedynczej Istoty żeńskiej, wystarczyłoby samo słowo „Eloh”. Liczba mnoga rodzaju żeńskiego brzmi „oth”, tak więc, gdyby intencją było wskazanie większej liczby Bogów płci żeńskiej, poprawnym słowem byłoby tu „Elooth”. Jednak zamiast obu tych form, dodano do tego żeńskiego rzeczownika „Eloh” końcówkę „im”, wskazując tym samym na męsko-żeńską grupę, obupłciowych Istot, będących wyrazem dualistycznej, dodatnio-ujemnej energii twórczej 

Liczba mnoga Stwórców jest ponownie wskazana w drugiej połowie rozdziału, gdzie następujące słowa przypisano Elohim: „Uczyńmy człowieka na Nasz obraz”, po których niekonsekwentnie zostało dodane: „stworzył mężczyznę i niewiastę”. 

Tłumacze uznali zagadkowe słowo „Elohim” (które było zdecydowanie nie tylko w liczbie mnogiej, lecz także zarówno męskie, jak i żeńskie) za będące ekwiwalentem słowa „Bóg”, będącego liczby pojedynczej i rodzaju nijakiego. Jednak czy mogliby uczynić inaczej, nawet jeśliby wiedzieli? Zabroniono im podważać istniejące poglądy. Nie prawdy za wszelką cenę, lecz pokoju za wszelką cenę pragnął Król Jakub. Jego jedynym zmartwieniem było uniknięcie jakichkolwiek kontrowersji, które mogłyby wywołać kłopoty w jego królestwie. 

Liczba mnoga jest użyta także wtedy, kiedy mowa jest o stworzeniu człowieka („ich”), co jasno wskazuje na stworzenie gatunku ludzkiego, określanego słowem „ADM”, pojedynczej jednostki, Adama. 

Pokazaliśmy, że sześć Twórczych Hierarchii (poza Panami Płomienia, Cherubinami, Serafinami i tymi dwoma nienazwanymi Hierarchiami, które przeszły w stan wyzwolenia) było aktywnych w pomaganiu duchom dziewiczym, które same tworzą siódmą Hierarchię. 

Cherubini and Serafini nie mieli nic wspólnego z tworzeniem Formy, więc nie wspomina się o nich w omawianym tutaj rozdziale, który zajmuje się Stworzeniem głównie pod kątem Formy. Znajdujemy tutaj tylko siedem wspomnianych Hierarchii twórczych, który wykonały pracę doprowadzenia człowieka do miejsca, w którym uzyskał on gęstą formę fizyczną, poprzez którą może działać wewnętrzny duch. 

Po opisie każdej części pracy nad Stworzeniem napisane jest: „A Elohim widzieli, że to było dobre”. Wypowiedziane jest to siedem razy, a ostatni raz ma miejsce szóstego dnia, kiedy to stworzona została ludzka forma. 

Powiedziane jest, że siódmego dnia „Elohim odpoczywali”. Pokrywa się to z naszym okultystycznym nauczaniem o roli, jaką pełniła każda z Hierarchii twórczych w pracy nad ewolucją aż do dnia dzisiejszego. Naucza się także, że w obecnej Epoce Bogowie i Hierarchie twórcze wycofali się z aktywnego udziału, aby człowiek sam mógł zapracować na swoje zbawienie, pozostawiając konieczną pieczę nad zwyczajną ludzkością „Starszym Braciom”, którzy obecnie są mediatorami między człowiekiem a Bogami. 

#### OKRES SATURNA 

Upewniwszy się, że początek naszego Układu i praca Hierarchii Twórczych opisane przez naukę okultystyczną pokrywają się z naukami Biblii, przejdziemy teraz do badania Biblii pod kątem różnych „Dni Stworzenia” i zobaczymy, w jakim stopniu zgodna jest ona z naukami okultystycznymi dotyczącymi Okresów Saturna, Słońca i Księżyca, trzema i pół Okrążeniami Okresu Ziemi, a także Epokami: Polarną, Hiperborejską, Lemuriańską i Atlantycką, które poprzedzają obecną Epokę Ariańską. 

Oczywiście dokładny opis nie mógł zostać podany w kilku wersetach, z których składa się pierwszy rozdział Księgi Rodzaju, lecz główne założenia są tam wymienione w odpowiedniej kolejności, bardzo podobnej do algebraicznej formuły Stworzenia. 

Drugi werset mówi: „Ziemia zaś była bezładem i pustkowiem: ciemność była nad powierzchnią bezmiaru wód, a Duchy Elohim unosiły się nad wodami”. Na początku manifestacji to, co obecnie jest Ziemią, przechodziło przez Okres Saturna i znajdowało się w dokładnie takim samym stanie, jaki został opisany, co można zobaczyć poprzez przyjrzenie się opisom tego Okresu podanym wcześniej. Nie był to świat „bez formy”, jak to mówi Biblia Króla Jakuba. Było gorąco, a więc musiało się ono wyraźnie różnić od głębin przestrzeni, które były zimne. Prawdą jest, iż było ciemno, lecz wciąż mogło być gorąco, ponieważ „ciemne” ciepło z konieczności poprzedza świecące lub widoczne ciepło. Nad tą ciemną Ziemią Okresu Saturna unosiły się Hierarchie Twórcze. Pracowały nad nią z zewnątrz i kształtowały ją. Biblia nazywa je „Duchami Elohima”. 

#### OKRES SŁOŃCA 

Okres Słońca jest dobrze opisany w trzecim wersecie, który mówi: „Wtedy Elohim rzekli: «Niechaj stanie się światłość!» I stała się światłość.”. Fragment ten został wyśmiany jako kompletny nonsens. Zostało postawione pogardliwe pytanie, jak mogło istnieć światło na Ziemi, skoro Słońce zostało stworzone dopiero czwartego dnia. Jednak narrator biblijny nie mówi o samej Ziemi. Mówi on o centralnej „Ognistej Mgle”, z której zostały uformowane planety naszego układu, wliczając Ziemię. Tak więc kiedy mgławica osiągnęła stan świecącego ciepła, co zaszło w Okresie Słońca, nie było konieczności zewnętrznego oświetlacza. Światło znajdowało się wewnątrz. 

W czwartym wersecie czytamy: „Elohim widząc, że światłość jest dobra, oddzielili ją od ciemności”. Stało się to siłą rzeczy, jako że przestrzeń zewnętrzna była ciemna, w przeciwieństwie do świetlistej mgławicy, która istniała podczas Okresu Słońca. 

#### OKRES KSIĘŻYCA 

Okres Księżyca jest opisany w szóstym wersecie, w sposób następujący: „A potem Elohim rzekli: «Niechaj powstanie ekspansja (tłumaczona w innych wersjach jako „sklepienie”) wewnątrz wód i niechaj oddzieli ona jedne wody od drugich!»”. Opisuje to dokładnie warunki Okresu Księżyca, kiedy to ciepło świecącej ognistej mgły i zimno przestrzeni zewnętrznej uformowały ciało wodne dokoła płomiennego rdzenia. Kontakt ognia z wodą wytworzył parę, która jest wodą w ekspansji, jak opisuje to nasz werset. Różniło się to od stosunkowo zimnej wody, która stale ciążyła ku gorącemu, płomiennemu rdzeniowi, aby zastępować wydobywającą się parę. W ten sposób miała miejsce stała cyrkulacja trzymanej w zawieszeniu wody, a także jej ekspansja jako pary wydobywającej się z płomiennego rdzenia, która formowała atmosferę „płomiennej mgły” skondensowanej przez kontakt z przestrzenią zewnętrzną i powracającej ponownie do rdzenia, aby po raz kolejny zostać podgrzaną i wykonać kolejny cykl. W taki oto sposób istniały dwa rodzaje wody, a także podział między nimi, jak jest to stwierdzone w Biblii. Gęsta woda znajdowała się najbliżej płonącego rdzenia, a woda po ekspansji, inaczej para, była na zewnątrz. 

To także jest zgodne z naukową teorią dzisiejszych czasów. Najpierw ciemne ciepło. Następnie świetlista mgławica. Później zewnętrzna wilgoć i wewnętrzne ciepło, a na końcu naskorupienie. 

#### OKRES ZIEMI 

Następnie opisany jest Okres Ziemi. Zanim jednak podejmiemy się analizy jego opisu, musimy zając się Powieleniami. Cytowane wersety i podane opisy będą odpowiadały także powielanym Okresom. Tak więc to, co jest powiedziane o Okresie Saturna, opisuje także warunki naszego Układu Słonecznego, kiedy wyłania się on z każdego z Okresów odpoczynku. Opisy Okresów Saturna, Słońca i Księżyca będą, w związku z tym, odpowiadały pierwszym trzem Okrążeniom naszego Obecnego Okresu Ziemi, a kolejne będą odpowiadały warunkom na Ziemi w obecnym Okrążeniu. 

W dziewiątym wersecie czytamy: „A potem Elohim rzekli: «Niechaj zbiorą się wody spod nieba w jedno miejsce i niech ukaże się sucha powierzchnia!»”. Odnosi się to do pierwszego twardego naskorupienia. Ciepło i wilgoć wygenerowały ciało stałe naszego obecnego Globu. 

Epoka Polarna: Dziewiąty werset, który opisuje Okres Ziemi podczas tego czwartego Okrążenia (kiedy to rozpoczął się prawdziwy Okres Ziemi), opisuje też formowanie się królestwa minerałów i Powielenie przez człowieka etapu mineralnego w Epoce Polarnej. Każda Epoka jest także Powieleniem poprzedniego etapu. Podobnie jak istnieją Powielenia Globów, Okrążeń i Okresów, tak też na każdym Globie występują powielenia wszystkiego, co stało się wcześniej. Powielenia te są bezkresne. W spirali zawsze jest inna spirala – w atomie, na Globie i we wszystkich fazach ewolucji. 

Jakkolwiek skomplikowane i zdumiewające może się to na początku wydawać, nie jest to w rzeczywistości tak trudne do zrozumienia. Istnieje w tym wszystkim zorganizowana metoda, a z czasem jednostka jest w stanie dostrzec i podążyć za schematem tej metody, jak za wskazówką prowadzącą przez labirynt. Analogia jest jedną z najlepszych pomocy do zrozumienia ewolucji. 

Epoka Hiperborejska jest opisana w wersetach 11-19 jako praca dnia czwartego. Jest tu zapisane, że Elohim stworzyli wtedy królestwo zwierząt, Słońce, Księżyc i gwiazdy. 

Biblia zgadza się z poglądami współczesnej nauki w kwestii tego, że rośliny pojawiły się po minerałach. Różnica między tymi dwoma perspektywami dotyczy czasu, w którym Ziemia została wyrzucona z masy centralnej. Nauka utrzymuje, że stało się to przed formacją jakiegokolwiek naskorupienia, które mogłoby być zwane minerałem lub rośliną. Jeżeli mamy na myśli dzisiejsze minerały i rośliny, to twierdzenie to jest poprawne. Nie istniała wtedy bowiem gęsta substancja materialna. Niemniej jednak pierwsze naskorupienie, które miało miejsce na centralnym Słońcu, było mineralne. Narrator biblijny podaje jedynie główne zdarzenia. Nie jest napisane, że naskorupienie to uległo stopieniu, kiedy zostało ono wyrzucone z masy centralnej w formie tego pierścienia, który uległ pęknięciu i którego fragmenty połączyły się ze sobą. W ciele tak małym jak nasza Ziemia czas wymagany do krystalizacji był tak stosunkowo krótki, że historyk o nim nie wspomina, podobnie jak o późniejszym dodatkowym fakcie, że proces topienia zaszedł raz jeszcze, kiedy Księżyc został wyrzucony z Ziemi. Prawdopodobnie założył on, że ktoś, komu przysługują informacje okultystyczne, posiada już wiedzę o takich szczegółach, jak te. 

Rośliny naskorupienia centralnej ognistej mgły były eteryczne, toteż proces topienia ich nie zniszczył. Podobnie jak linie siły, wzdłuż których tworzą się kryształy lodu, są obecne w wodzie, tak i te eteryczne formy roślin były obecne na Ziemi, gdy ta ulegała krystalizacji. Były to formy, które przyciągały do siebie gęsty materiał stanowiący ciała roślin dnia dzisiejszego, a także przeszłe formy roślinne, które są teraz osadzone w warstwie geologicznej globu Ziemi. 

Te eteryczne formy roślinne otrzymały wsparcie w swojej formacji, kiedy z zewnątrz przyszło ciepło, po oddzieleniu się Ziemi od Słońca i Księżyca. Ciepło dało im siłę życiową, aby przyciągnęły do siebie gęstsze substancje. 

Epoka Lemuriańska opisana jest w pracy dnia piątego. Epoka ta, będąca trzecią, jest w pewnym sensie Powieleniem Okresu Księżyca i w biblijnej narracji odkrywamy opisane takie warunki, jakie panowały w Okresie Księżyca – woda, ognista mgła i pierwsze próby poruszającego się i oddychającego życia. 

Wersety 20 i 21 mówią nam, że „Potem Elohim rzekli: «Niech wody wydadzą na świat oddychające życiem rzeczy (…) i ptactwo (…)». Tak Elohim stworzyli wielkie potwory morskie i wszelkiego rodzaju oddychające życiem rzeczy podzielone na gatunki oraz wszelkie ptactwo skrzydlate”. 

To także pokrywa się z poglądami nauki materialnej, które mówią, że płazy poprzedziły ptaki. 

Uczeń jest zachęcany do szczególnego odnotowania, że rzeczy, które zostały uformowane, nie były życiem. Fragment ten nie mówi, że zostało stworzone Życie, lecz „rzeczy”, które oddychają życiem lub je wdychają. Hebrajskie słowo określające to, co one wdychają, to nephesh. Powinno to zostać zapamiętane, jako że zetkniemy się z nim później pod inną postacią. 

Epoka Atlantycka omówiona jest w pracy dnia szóstego. W wersecie 24 wspomina się o stworzeniu ssaków i tam znów pojawia się słowo nephesh, mówiące, że ssaki „oddychały życiem”: „Potem Elohim rzekli: «Niechaj ziemia wyda oddychające życiem rzeczy (…) ssaki (…)»”. Natomiast w wersecie 27 czytamy: „Stworzyli więc Elohim człowieka na swój obraz, na obraz Boży (Elohimów) go stworzyli: stworzyli mężczyznę i niewiastę”. 

Historyk biblijny omija tutaj aseksualne i hermafrodytyczne etapy ludzkie i przechodzi do dwóch oddzielnych płci, które znamy obecnie. Nie mógł uczynić inaczej, jako że opisuje on Epokę Atlantycką, a do czasu osiągnięcia tego etapu, nie było już bezpłciowych ludzi ani hermafrodyt, gdyż zróżnicowanie płci nastąpiło wcześniej – w Epoce Lemuriańskiej. To, co później stało się człowiekiem, ciężko nazwać człowiekiem we wcześniejszych etapach rozwoju, ponieważ jedynie trochę różniło się to wtedy od zwierząt. Toteż narrator biblijny nie przeinacza faktów, kiedy mówi, że człowiek został uformowany w Epoce Atlantyckiej. 

W wersecie 28 (we wszystkich wersjach) znajduje się bardzo mała wzmianka o wielce istotnym znaczeniu: „Elohim powiedzieli: «Bądźcie płodni i PONOWNIE zaludnijcie ziemię»”. Pokazuje to jasno, że skryba, który to pisał, był świadom nauk okultystycznych mówiących, że ta fala życiowa ewoluowała tu, na Globie D Okresu Ziemi, już wcześniej w poprzednich Okrążeniach. 

Epoka Ariańska odpowiada siódmemu dniowi Stworzenia, kiedy to Elohim odpoczywali od swoich prac jako Stwórcy i Przewodnicy, a ludzkość została wprowadzona na ścieżkę niezależnej kariery. 

To kończy historię o sposobie, w jaki zostały stworzone Formy. W kolejnym rozdziale historia ta zostanie opowiedziana z punktu widzenia, który zajmuje się tym tematem nieco bardziej od strony Życia. 

#### JEHOWA I JEGO MISJA 

Od dawna istnieje spór dotyczący niezgodności, a w szczególności autorstwa, historii stworzenia podanej w pierwszym rozdziale, a także tej zaczynającej się od czwartego wersetu drugiego rozdziału. Mówi się, że zostały one napisane przez różne osoby, ponieważ Istota lub Istoty, Których imiona zostały zastąpione przez tłumaczy słowem „Bóg” w pierwszym i drugim rozdziale angielskiej wersji, są w tekście hebrajskim nazywane „Elohim” w pierwszym rozdziale, a w drugim „Jehowa”. Uważa się, że ten sam narrator nie nazwałby Boga na dwa różne sposoby. 

Gdyby miał na myśli tego samego Boga w obu przypadkach, to prawdopodobnie rzeczywiście nie uczyniłby tego. Jednakże nie był on monoteistą. Był ponad myślenie o Bogu w kategoriach nadczłowieka, używającego nieba jako swojego tronu, a ziemi jako podnóżka. Kiedy pisał on o Jehowie, miał na myśli Przywódcę, Który pełnił pieczę nad konkretną opisywaną przez niego pracą Stworzenia. Jehowa był i jest jednym z Elohimów. Jest Przywódcą Aniołów, którzy stanowili ludzkość Okresu Księżyca i jest Regentem naszego obecnego Księżyca. Czytelnika odsyła się do diagramu 14, aby mógł dokładnie zrozumieć rolę i naturę Jehowy. 

Jako Regent naszego Księżyca, pełni On pieczę nad tamtejszymi zdegenerowanymi, złymi Istotami, a także rządzi Aniołami. Wraz z nim są także niektórzy Archaniołowie, którzy byli ludzkością Okresu Słońca. Nazywa się ich „Duchami Ras”. 

Zadaniem Jehowy jest budowa konkretnych ciał lub form, wykorzystując utwardzające i krystalizujące siły Księżyca. Jest On więc dawcą dzieci, a Aniołowie są Jego posłańcami w tej pracy. Fizjologom dobrze znany jest fakt, iż Księżyc jest połączony z trawieniem, a przynajmniej zauważyli oni, że zarządza on okresem wewnątrzmacicznym i innymi funkcjami fizjologicznymi. 

Archaniołowie jako Duchy i Przywódcy danej Rasy znani są z walki za lub przeciw ludowi, w zgodzie z wymogami ewolucyjnymi danej Rasy. W Księdze Daniela Archanioł rozmawiający z Danielem mówi: „Teraz muszę znów walczyć z księciem Persów, a gdy skończę, wówczas nadejdzie książę Jawanu” (Dn 10,20). 

Archanioł Michał jest Duchem Rasowym Żydów (Dn 12,1), lecz Jehowa nie jest Bogiem Żydów. Jest on Autorem wszystkich religii Rasowych, które doprowadziły do Chrześcijaństwa. Niemniej jednak prawdą jest, że szczególnie zainteresował się On przodkami obecnych zdegenerowanych Żydów – Pierwotnymi Semitami, czyli „rasą-nasieniem” dla siedmiu ras Epoki Ariańskiej. Jehowa naturalnie otacza szczególną opieką rasę-nasienie, w którą mają zostać wszczepione zdolności zalążkowe ludzkości nowej Epoki. Z tego powodu zajmował się On szczególnie Semitami. Byli oni Jego „narodem wybranym” – wybranym, aby zostać nasieniem dla nowej Rasy, która miała odziedziczyć „Ziemię Obiecaną” – nie zaledwie niewiele znaczącą Palestynę, lecz całą Ziemię, taką, jaka jest obecnie. 

Nie wyprowadził ich On z Egiptu. Historia ta powstała wśród ich potomków i stanowi pomyloną relację z ich podróży na wschód przez powódź i katastrofę, prowadzącą z umierającej Atlantydy do „dziczy” (Pustyni Gobi w Azji Środkowej), dokąd to wędrowali oni przez kabalistyczne czterdzieści lat, dopóki nie wkroczyli na Ziemię Obiecaną. Istnieje w tym kontekście podwójne i szczególne znaczenie tego opisowego słowa „obiecana”. Ziemia ta została nazwana „Ziemią Obiecaną”, ponieważ jako ziemia odpowiednia dla ludzi nie istniała ona jeszcze w czasie, w którym „naród wybrany” został poprowadzony w „dzicz”. Część Ziemi została wcześniej zatopiona przez powodzie, a inne części przekształcone z powodu erupcji wulkanicznych. Stąd też koniecznym było, aby upłynął pewien okres zanim nowa Ziemia stała się odpowiednią dla Rasy Ariańskiej. 

Pierwotni Semici zostali wyróżnieni i zabroniono nim ślubów z członkami innych plemion i ludów. Byli oni jednak uparci i zatwardziali, a także kierowani niemalże wyłącznie przez pożądanie i przebiegłość, toteż odmówili posłuszeństwa. Ich biblia mówi, że synowie Boga poślubili córki człowiecze – swoich niższych stopniem atlantyckich braci. W taki sposób zrujnowali oni plany Jehowy i zostali wypędzeni, jako że owoc takiego mieszania się ludów był bezużyteczny jako nasienie dla nadchodzącej Rasy. 

Krzyżówki te były przodkami dzisiejszych Żydów, którzy mówią dzisiaj o „zaginionych plemionach”. Wiedzą, że niektórzy z pierwotnej populacji opuścili ich i poszli inną drogą, lecz nie wiedzą, że to byli ci nieliczni, którzy pozostali prawdziwi. Historia o zagubionych dziesięciu plemionach to bajka. Większość z nich wymarła, lecz ci wierni przetrwali i z tej wiernej pozostałości wywodzą się dzisiejsze Rasy Ariańskie. 

Twierdzenie przeciwników Biblii, że jest ona zaledwie zniekształceniem pierwotnej wersji, jest radośnie witane także przez naukę okultystyczną. Niektóre jej części są nawet uznane za całkowity wymysł i nikt nie próbuje udowodnić autentyczności Biblii jako całości, w formie takiej, jaką posiadamy obecnie. Obecny wysiłek jest po prostu usiłowaniem odgrzebania paru ziaren okultystycznej prawdy z przytłaczającej masy błędnych i niepoprawnych interpretacji, pod którymi została ona przykryta przez różnych tłumaczy i analityków. 

#### INWOLUCJA, EWOLUCJA I EPIGENEZA 

Naprostowawszy powszechne zmieszanie dotyczące tożsamości Jehowy, możemy teraz odnaleźć harmonię w dwóch wydawałoby się sprzecznych wersjach stworzenia człowieka, jakie są podane w pierwszym i drugim rozdziale Księgi Rodzaju, gdzie w pierwszym napisane jest, że był on ostatnią, a w drugim pierwszą stworzoną rzeczą żyjącą. 

Zauważamy, że pierwszy rozdział zajmuje się głównie tworzeniem Formy, drugi rozdział poświęcony jest Życiu, a piąty zajmuje się Świadomością. Zatem kluczem do rozszyfrowania znaczenia jest jasne rozróżnienie między Formą fizyczną a Życiem, które buduje tę Formę dla swojej własnej ekspresji. Mimo że kolejność tworzenia pozostałych królestw nie jest tak poprawnie podana w drugim rozdziale, jak w pierwszym, prawdą jest, że jeżeli rozważymy człowieka od Strony Życiowej, to został on stworzony pierwszy, lecz jeżeli rozważymy go z punktu widzenia Formy, jak ma to miejsce w pierwszym rozdziale, to został on stworzony ostatni. 

Przez cały tok ewolucji – przez Okresy, Globy, Okrążenia i Rasy – ci, którzy nie ulepszają się poprzez formowanie nowych cech, są trzymani na tyłach i natychmiastowo zaczynają degenerować. Tylko to, co pozostaje plastyczne, giętkie i adaptowalne do wpasowywania się w nowe Formy odpowiednie do ekspresji poszerzającej się świadomości; tylko Życie, które jest zdolne do przerastania możliwości rozwoju zawartych w formach, które zamieszkuje, może ewoluować wraz z pionierami danej fali życiowej. Wszystko pozostałe musi nadganiać na tyłach. 

Oto ziarno nauki okultystycznej. Progress to nie jest zaledwie rozwój, nie tylko Inwolucja i Ewolucja. Istnieje trzeci czynnik, tworzący triadę – Inwolucja, Ewolucja i Epigeneza. 

Pierwsze dwa słowa znane są wszystkim, którzy badali Życie i Formę, lecz podczas gdy powszechnie uznaje się, że inwolucja ducha w materię zachodzi w celu umożliwienia budowy formy, to nie uznaje się równie powszechnie, że Inwolucja Ducha idzie ręka w rękę z Ewolucją Formy. 

Od samego początku Okresu Saturna, aż do pewnego momentu w Epoce Atlantyckiej, kiedy to Duchy Lucyferiańskie „otworzyły oczy człowiekowi”, jego działania – lub działania siły Życiowej, która się nim stała – były głównie kierowane do wewnątrz. Ta sama siła, którą człowiek obecnie wysyła z siebie do budowania torów kolejowych, statków parowych itp., była używana wewnętrznie do budowy pojazdu, poprzez który miał się on manifestować. Pojazd ten jest trójaspektowy, tak jak duch, który go zbudował. 

Ta sama siła, przy użyciu której człowiek poprawia obecnie warunki zewnętrzne, była używana podczas Inwolucji w celu wewnętrznego wzrostu. 

Forma została zbudowana przez Ewolucję. Duch zbudował ją i zamieszkał w niej przez Inwolucję; lecz środki do projektowania ulepszeń to Epigeneza. 

Istnieje silna tendencja do postrzegania wszystkiego, co jest, jako rezultatu czegoś, co było; do postrzegania wszystkich ulepszeń żyjących uprzednio form, jako obecnych we wszystkich formach w formie uśpionej; do postrzegania Ewolucji jako jedynie rozwoju zalążkowych ulepszeń. Takie postrzeganie wyklucza z planu Epigenezę. Nie dopuszcza ono możliwości budowy czegokolwiek nowego, nie pozostawia miejsca na oryginalność. 

Okultysta wierzy, iż celem ewolucji jest rozwój człowieka ze statycznego do dynamicznego Boga – Stwórcy. Skoro rozwój, jaki obecnie przechodzi, ma być jego edukacją i jeśli podczas swojego rozwoju budzi on w sobie jedynie uśpione zdolności, to jak uczy się on TWORZYĆ? 

Jeżeli rozwój człowieka składa się jedynie z budowania coraz to lepszych Form, zgodnie z modelami istniejącymi już w umyśle jego Stwórcy, to może się on stać co najwyżej dobrym imitatorem – nigdy stwórcą. 

Aby człowiek mógł stać się niezależnym, oryginalnym Stwórcą, koniecznym jest, aby jego trening zawierał w sobie wystarczającą swobodę w wyrażaniu własnej unikalności, która odróżnia tworzenie od imitacji. Dopóki pewne cechy starej Formy spełniają wymagania postępu, są one zachowywane, lecz z każdymi ponownymi narodzinami ewoluujące Życie dodaje oryginalne ulepszenia jako konieczne dla swojej dalszej ekspresji. 

Pionierzy nauki stale stają twarzą w twarz z Epigenezą jako faktem we wszystkich aspektach natury. Już w 1759 Caspar Wolff opublikował Theoria generationis, w której ukazuje, że w ludzkiej komórce jajowej nie ma absolutnie żadnego śladu nadchodzącego organizmu; że jego ewolucja składa się z dodawania nowych tworów; z budowy czegoś, co nie jest uśpione w komórce jajowej. 

Haeckel (ten wielki i nieustraszony badacz natury takiej, jaką ją widzi, a także będący bliski poznania kompletnej prawdy dotyczącej ewolucji) powiedział to na temat Theoria generationis: „Pomimo swojego małego obszaru badań i trudnej terminologii, jest to jedna z najwartościowszych prac całej literatury biologicznej”. 

Osobiste poglądy Haeckela zostały wyrażone w następujący sposób w jego Anthropogenie: „W dzisiejszych czasach niemalże nie może nam ujść na sucho nazywanie Epigenezy hipotezą, jako że w pełni przekonaliśmy się, iż jest to FAKT i jesteśmy obecnie w stanie zademonstrować ją przy pomocy mikroskopu”. 

Budowniczy byłby zaledwie godnym pożałowania rzemieślnikiem, gdyby jego umiejętności ograniczały się do budowy domów na podstawie zaledwie jednego schematu, którego naśladowania nauczył go jego mistrz podczas praktyk zawodowych, a którego nie potrafiłby zmodyfikować, aby sprostać nowym oczekiwaniom. Aby mu się powodziło, musi być on w stanie projektować nowe i lepsze domy, ulepszając to, co w wyniku doświadczeń okazało się być wadliwe w poprzednich budynkach. Ta sama siła, którą obecnie budowniczy kieruje na zewnątrz, do budowy domów lepiej przystosowanych do nowych warunków, była użyta w poprzednich Okresach do budowy nowych i lepszych pojazdów dla ewolucji Ego. 

Zaczynając od najprostszego organizmu, Życie, które jest obecnie Człowiekiem, budowało Formy, by dopasowywać je do swoich potrzeb. W odpowiednim czasie, w miarę postępu istoty, stało się ewidentne, że należy dodawać nowe ulepszenia, które nie pasowały do pierwotnych wymagań. Należy dać temu Życiu nowy początek w nowym gatunku, w którym mogłoby ono naprawić poprzednie błędy, które (jak to wynika z doświadczenia) blokują dalszy rozwój. Gdyby wciąż podążano za starymi ścieżkami, ewoluujące życie nie mogłoby rozwijać się dalej w nowych gatunkach. Kiedy późniejsze doświadczenie ukazywało, że nowa forma również nie była adekwatna, jako że nie mogła zaadaptować się do pewnych ulepszeń koniecznych do rozwoju ewoluującego życia, to była ona również porzucana i wprowadzano kolejne zmiany w formie adaptowalnej do koniecznych poprawek. 

W ten sposób ewoluujące Życie z każdym kolejnym krokiem ulepsza swoje pojazdy, a proces ulepszania wciąż trwa. Człowiek, który jest na czele postępu, zbudował swoje ciała, od tego podobnego amebie, przez ludzką formą dzikusa i różne inne stopnie, aż po najbardziej zaawansowane rasy, które używają obecnie najlepszych i najbardziej zorganizowanych ciał na Ziemi. Między śmierciami a ponownymi narodzinami stale budujemy ciała, w których funkcjonujemy podczas naszych żyć, a zostanie jeszcze osiągnięty znacznie wyższy stopień wydajności niż obecny. Jeżeli popełniamy błędy w budowaniu pomiędzy wcieleniami, to stają się one widoczne, kiedy używamy ich za ziemskiego życia, i jest to dla nas bardzo dobre, jeżeli zdajemy sobie z nich sprawę, bo dzięki temu możemy uniknąć powielania ich życie po życiu. 

Lecz podobnie jak budowniczy zostałby w tyle pod względem popytu na swoje usługi, gdyby nie ulepszał stale swych metod, aby spełniać wymogi swojej branży, tak ci, którzy uparcie trzymają się starych form, odnoszą porażkę w wynoszeniu się ponad gatunek i zostają w tyle, jako opieszali. Ci opieszali przyjmują formę przerośniętą przez pionierów, tak jak to było wcześniej wyjaśnione i stanowią oni niższe Rasy i gatunki danego królestwa, w którym ewoluują. W miarę jak Życie, które jest obecnie człowiekiem, przechodziło przez etapy analogiczne królestwom minerałów, roślin i zwierząt, a także przez niższe Rasy ludzkie, pozostawiano po drodze opieszałych, którym nie udało się osiągnąć koniecznego poziomu, aby utrzymać tempo ewolucyjne. Przyjęli oni porzucone Formy pionierów i używali je jako schody, dzięki którym próbowali wyprzedzić pozostałych, lecz zaawansowane Formy także poruszały się do przodu. W rozwoju Ewolucji nie ma przystanków. W ewoluującym Życiu, tak jak w handlu, nie ma czegoś takiego jak zaledwie „trzymanie się swojej gałęzi”. Postęp lub retrogresja są Prawem. Forma, która nie jest w stanie dalej się ulepszać, musi ulec Dezintegracji. 

W związku z tym istnieje jeden szereg polepszających się form zamieszkiwanych przez pionierów ewoluującego Życia i drugi szereg degenerujących form, przerośniętych przez pionierów, lecz zamieszkiwanych przez opieszałych. Ma to miejsce, dopóki istnieją jacykolwiek opieszali w danej fali życiowej, do której formy te pierwotnie należały. 

Kiedy nie ma już żadnych opieszałych, gatunki zaczynają powoli wymierać. Formy zostały skrystalizowane ponad możliwość dalszego ulepszania ich przez zamieszkujące je Życie o rosnącej niezdolności. Toteż wracają one do królestwa minerałów, kamienieją i zostają dodane do różnych warstw skorupy Ziemi. 

Twierdzenie nauki materialnej, że człowiek piął się w górę przez różne królestwa roślin i zwierząt, które żyją wśród nas obecnie, do człekokształtnych a od nich do człowieka, nie jest do końca poprawne. Człowiek nigdy nie zamieszkiwał form identycznych z tymi należącymi do naszych obecnych zwierząt ani z tymi należącymi do obecnych gatunków człekokształtnych; zamieszkiwał on formy, które były podobne, lecz wyższe niż te obecnych człekokształtnych. 

Naukowiec widzi, że istnieje anatomiczne podobieństwo między człowiekiem a małpą i, jako że impuls ewolucyjny zawsze dąży do polepszeń, wnioskuje on, że człowiek musi pochodzić od małpy, lecz daremnie usiłuje znaleźć „brakujące ogniwo” łączące te dwa gatunki. 

Od momentu, w którym pionierzy naszej fali życiowej (Rasy Ariańskie) okupowali formy człekokształtne, awansowali oni do obecnego etapu rozwoju. Natomiast Formy (które były tym „brakującym ogniwem”) zdegenerowały i są obecnie zamieszkiwane przez ostatnich opieszałych Okresu Saturna. 

Niższe małpy, zamiast być przodkami wyższych gatunków, są opieszałymi okupującymi najbardziej zdegenerowane gatunki tego, co było niegdyś ludzką formą. Człowiek nie pochodzi więc od człekokształtnych. Odwrotność tego twierdzenia jest prawdziwa – człekokształtni zdegenerowali od człowieka. Nauka materialna, zajmująca się wyłącznie Formą, wprowadziła się w ten sposób w błąd i wysnuła niepoprawne wnioski w tej kwestii. 

Te same warunki można znaleźć w królestwie zwierząt. Pionierzy tej fali życiowej, którzy wkroczyli na ścieżkę ewolucji w Okresie Słońca, są obecnie ssakami. Różne ich stopnie odpowiadają krokom niegdyś poczynionym przez człowieka, lecz formy te degenerują pod kierownictwem opieszałych. Podobnie pionierzy fali życiowej, która wkroczyła na ścieżkę ewolucji w Okresie Księżyca, zamieszkują drzewa owocowe, podczas gdy opieszali tejże fali życiowej zamieszkują wszystkie inne formy roślinne. 

Jednakże każda fala życiowa pozostaje zdecydowanie zamknięta w swoich granicach. Człekokształtni mogą wyprzedzić nas i stać się ludźmi, lecz żadne inne zwierzę nie osiągnie naszego szczególnego poziomu rozwoju. Osiągnie ono podobny etap, lecz w innych warunkach, w Okresie Jowisza. Obecne rośliny staną się ludzkością Okresu Wenus, w jeszcze bardziej różniących się warunkach, a nasze minerały osiągną etap ludzkości w warunkach Okresu Wulkanu. 

Warto zauważyć, iż współczesna teoria ewolucyjna, szczególnie ta Haeckela, byłyby, gdyby została całkowicie odwrócona, w pełni zgodna z wiedzą nauki okultystycznej. 

Małpa zdegenerowała od człowieka. 

Polipy są ostatnią degeneracją pozostawioną przez ssaki. 

Mchy są najniższą degeneracją królestwa roślin. 

Królestwo minerałów jest końcowym celem form wszystkich królestw, kiedy osiągną one szczyt degeneracji. 

Potwierdzenie tego znajduje się w węglu, który był niegdyś warzywem lub formą roślinną; a także w skamieniałym drewnie i skamieniałych pozostałościach różnych form roślinnych. Zwykły kamień lub skała, o których żaden naukowiec by nie powiedział, że pochodzą z innego królestwa, są dla badacza okultystycznego tak prawdziwie zmineralizowanymi roślinami, jak sam węgiel. Mineralog będzie naukowo wyjaśniał, że składają się one z hornblendy, skaleni i miki, lecz wyszkolony jasnowidz, który potrafi prześledzić ich pochodzenie w pamięci Natury miliony lat wstecz, może uzupełnić to stwierdzenie dodając: „Zgadza się, a to co nazywasz hornblendą i skaleniami to liście i łodygi prehistorycznych kwiatów, a mika jest jedynym, co pozostało z ich płatków”. 

Nauka okultystyczna o ewolucji jest również potwierdzona przez naukę o embriologii w prenatalnym powielaniu wszystkich przeszłych etapów rozwoju. Różnica między komórką jajową istoty ludzkiej a niektórych z wyższych ssaków, a nawet wyższych rozwojowo gatunków w królestwie roślinnym, jest nierozróżnialna, nawet pod mikroskopem. Eksperci nie są w stanie powiedzieć, która jest zwierzęca, a która jest ludzka. Nawet po przebyciu przez tę komórkę kilku początkowych etapów prenatalnych eksperci wciąż nie potrafią odróżnić embrionu zwierzęcego od ludzkiego. 

Lecz jeżeli przestudiujemy zwierzęcą komórkę jajową przez cały okres ciąży, to zauważymy, iż przechodzi ona jedynie przez etapy mineralne i roślinne, a rodzi się, gdy osiąga etap zwierzęcy. Dzieje się tak, ponieważ Życie zamieszkujące taką komórkę jajową przeszło przez swoją mineralną ewolucję w Okresie Słońca, swój etap rośliny w Okresie Księżyca, a obecnie jest zatrzymane na etapie zwierzęcym w Okresie Ziemi. 

Z drugiej strony Życie, które używa ludzkiej komórki jajowej, odbyło swoją mineralną egzystencję w Okresie Saturna, swoją rośliną egzystencję w Okresie Słońca, przeszło przez etap zwierzęcy w Okresie Księżyca i wciąż posiada pewną możliwość Epigenezy po osiągnięciu etapu zwierzęcego, a zatem przechodzi do etapu ludzkiego – lecz na tym także nie poprzestaje. Ojciec i matka dostarczają substancje swoich ciał do budowy ciała dziecka, lecz, szczególnie wśród wyższych ras, Epigeneza umożliwia dodanie czegoś, co odróżnia dziecko od rodziców. 

Kiedy Epigeneza jest nieaktywna w jednostce, rodzinie, narodzie lub Rasie, to w takim wypadku ewolucja zatrzymuje się i rozpoczyna się degeneracja. 

#### ŻYJĄCA DUSZA? 

Tak więc te dwie historie stworzenia bardzo dobrze się ze sobą harmonizują. 

Jedna zajmuje się Formą, która była budowana przez etapy minerałów, roślin i zwierząt, a na końcu osiągnęła etap ludzki. 

Druga mówi nam, że Życie, które obecnie zamieszkuje ludzkie formy, zamanifestowało się przed Życiem, które zamieszkuje formy pozostałych królestw. 

Jedna z tych relacji Stworzenia nie byłaby wystarczająca. Istnieją ważne szczegóły ukryte w narracji o stworzeniu człowieka w drugim rozdziale. Jeden werset brzmi następująco: „Następnie Jehowa uformował człowieka z prochu Ziemi i tchnął w jego nozdrza życie [nephesh] i człowiek stał się stworzeniem żyjącym [nephesh chayim]”. 

W innych miejscach Biblii Króla Jakuba nephesh przetłumaczone jest jako „życie”, lecz w tym szczególnym przypadku (Rdz 2,7) słowo to przełożone jest jako „żyjąca dusza”, co przekazuje ideę, że rozróżniono życie, które zamieszkiwało ludzką formę od tego, które zamieszkiwało niższe stworzenia. Nie ma żadnego autorytetu upoważniającego do wprowadzenia tej różnicy w tłumaczeniu, gdyż została ona stworzona samowolnie. Oddech życia (nephesh) jest taki sam u człowieka i zwierzęcia. Można to udowodnić nawet tym, którzy uparcie postrzegają Biblię jako nieomylną, ponieważ nawet w Biblii Króla Jakuba jest wyraźnie napisane (Koh 3,19-20): „(...) jaka śmierć jednego, taka śmierć drugiego, oni wszyscy mają to samo życie [nephesh]; w niczym więc człowiek nie przewyższa zwierząt (...) Wszyscy zmierzają w jedno miejsce”. 

Zwierzęta są naszymi „młodszymi braćmi” i, mimo że nie są obecnie tak świetnie zorganizowane, to pewnego dnia osiągną tak wysoki rozwój jak nasz, a my do tamtej pory wzniesiemy się wyżej. 

Jeżeli mówi się, że mężczyzna otrzymał swoją duszę w sposób opisany w siódmym wersecie drugiego rozdziału Księgi Rodzaju i że nie mógł otrzymać jej w inny sposób, to należy postawić pytanie, gdzie i jak kobieta otrzymała swoją duszę. 

Znaczenie tego rozdziału i tchnienia oddechu życia przez Jehowę jest bardzo proste i jasne, kiedy stosujemy klucz okultystyczny, i jest ono niezmiernie logiczne. 

To, że Regent Księżyca (Jehowa) wraz ze Swoimi Aniołami i Archaniołami kierowali tymi działaniami wskazuje na czas, kiedy stworzenie to miało miejsce. Zaszło ono między początkową a środkową częścią Epoki Lemuriańskiej i musiało zdarzyć się po tym, jak Księżyc został wyrzucony z Ziemi, ponieważ Jehowa nie miał nic wspólnego z tworzeniem ciał przed wyrzuceniem Księżyca. Ówczesne formy były bardziej eteryczne. Nie było żadnych konkretnych i fizycznych ciał. Tworzenie takich ciał jest możliwe jedynie dzięki utwardzającym i krystalizującym siłom Księżyca. Tak więc musiało to zajść w pierwszej połowie Epoki Lemuriańskiej, ponieważ podział płci, który jest opisany później, nastąpił w połowie tej epoki. 

W tamtym czasie tworzony człowiek nie oddychał jeszcze przy użyciu płuc. Posiadał on organ na podobieństwo oskrzeli, który wciąż jest obecny u ludzkiego embrionu podczas jego przechodzenia przez prenatalny etap życia odpowiadający tamtej Epoce. Nie posiadał on ciepłej, czerwonej krwi, jako że w tamtym etapie nie było indywidualnego ducha. Cała forma była miękka i elastyczna, a szkielet był miękki jak chrząstka. Przed późniejszą datą, kiedy stało się koniecznym, aby podzielić ludzkość na płcie, szkielet stał się twardy i solidny. 

Zadaniem Jehowy było wbudowanie gęstej i twardej substancji kostnej w istniejące już miękkie ciała. Uprzednio, tj. podczas Epok Polarnej i Hiperborejskiej, ani zwierzę, ani człowiek nie posiadali kości. 

#### ŻEBRO ADAMA 

Groteskowy i niemożliwy sposób, w jaki mówi się, że dokonano podziału na płcie (opisanego w powszechnych wersjach Biblii i w tym szczególnych przypadku także w tekście masoreckim), stanowi kolejny przykład tego, co może się stać zmieniając samogłoski w starym tekście hebrajskim. Czytając na jeden sposób otrzymujemy słowo „żebro”, lecz na inny, który stanowi przynajmniej równie godny rozważenia sposób, z dodatkową przewagą bycia logicznym, otrzymujemy słowo „strona”. Jeżeli zinterpretujemy to tak, że człowiek był mężczyzną-kobietą, a Jehowa spowodował, iż jedna strona bądź płeć u każdej istoty pozostawała uśpiona, to nie pogwałcimy granic naszego zdrowego rozsądku, co ma miejsce w przypadku akceptacji wersji „żebrowej”. 

Kiedy dokonamy tej zmiany, to uprzednio podana nauka okultystyczna harmonizuje się z tą biblijną, a obie zgadzają się ze współczesną nauką twierdząc, iż człowiek był niegdyś obupłciowy, lecz rozwinął jedną płeć kosztem drugiej. Jako potwierdzenie tej tezy podaje się argument, iż płód do pewnego momentu jest obupłciowy, a następnie jedna płeć zaczyna dominować, podczas gdy druga pozostaje w zawieszeniu. Przez to każda osoba wciąż posiada organy rozrodcze płci przeciwnej w podstawowej formie, a zatem jest tak naprawdę obupłciowa, podobnie jak prymitywny człowiek. 

Najwidoczniej autor Biblii nie chciał podać w drugim opisie stworzenia dokładnego obrazu całej ewolucji, lecz miał bardziej na celu wyszczególnić nieco więcej niż to, co zostało powiedziane w pierwszym rozdziale. Mówi nam, że człowiek nie zawsze oddychał tak, jak czyni to obecnie; że był czas, kiedy nie był on podzielony na płcie; i że to Jehowa wywołał tę zmianę, w ten sposób ukazując datę zajścia tego zjawiska. Dalej zobaczymy, że jest tam podanych znacznie więcej informacji. 

#### ANIOŁOWIE STRÓŻE 

Podczas wcześniejszych Epok i Okresów wielkie Hierarchie twórcze pracowały nad ludzkością, podczas gdy ta nieświadomie ewoluowała. Istniała zaledwie jedna wspólna świadomość wśród WSZYSTKICH istot ludzkich, jeden duch zbiorowy dla całej ludzkości. 

W Epoce Lemuriańskiej podjęto nowy krok. Ciała zostały definitywnie uformowane, lecz musiały one mieć ciepłą, czerwoną krew zanim mogły stać się miejscem zamieszkania wewnętrznych duchów. 

W naturze żaden proces nie jest nagły. Bylibyśmy w błędzie wyobrażając sobie, że powietrze wlatujące do nozdrzy może umieścić duszę w kupie gliny i pobudzić ją do życia jako czującą, myślącą istotę. 

Duch jednostki był bardzo słaby i nieudolny, przez co nie nadawał się specjalnie do kierowania swoim pojazdem fizycznym. Pod tym względem nadal nie jest on bardzo silny. Dla każdego wykwalifikowanego obserwatora jest to ewidentne, że ciało pożądań rządzi osobowością w znacznie większym stopniu niż duch, nawet na naszym obecnym etapie rozwoju. Lecz w środku Epoki Lemuriańskiej, kiedy niższa osobowość – trzyaspektowe ciało – miało zostać obdarzone światłem Ego, to drugie, gdyby zostało pozostawione samo sobie, byłoby całkowicie bezsilne w kwestii posługiwania się swoim narzędziem. 

Zatem koniecznym jest, by ktoś znacznie bardziej rozwinięty pomagał indywidualnemu duchowi i stopniowo przygotowywał ścieżkę pod jego całkowite zjednoczenie ze swoimi narzędziami. Jest to analogiczne do nowego narodu, nad którym, dopóki nie stanie się on zdolny do uformowania stabilnego rządu dla samego siebie, jakaś silniejsza siła stanowi protektorat, strzegąc go przed zagrożeniami z zewnątrz i przed wewnętrzną nierozwagą. Taki protektorat został przydzielony ewoluującej ludzkości w postaci Ducha Rasowego, a zwierzętom w nieco inny sposób, w postaci ducha zbiorowego. 

Jehowa jest tym Najwyższym. Można powiedzieć, że jest Bogiem Rasowym, panującym nad wszelką Formą. Jest on Głównym Zarządcą i najwyższą Siłą w zachowywaniu formy i sprawowaniu nad nią rządów. Archaniołowie są Duchami Rasowymi, z których każdy rządzi pewną grupą ludzi. Rządzą oni także zwierzętami, podczas gdy Aniołowie rządzą roślinami. 

Archaniołowie rządzą rasami lub grupami ludzi, a także zwierzętami, ponieważ te dwa królestwa posiadają ciała pożądań, a Archaniołowie są najbardziej biegłymi architektami materii pożądań, jako że w Okresie Słońca najgęstszy Glob zbudowany był z tej materii, a ludzkość tamtego okresu, która jest obecnie Archaniołami, nauczyła się budować swoje najgęstsze pojazdy z materii pożądań, tak jak my uczymy się teraz budować nasze ciała z elementów chemicznych, z których składa się nasz Glob Ziemi. Tak więc należy dogłębnie pojąć, iż Archaniołowie szczególnie kwalifikują się do pomocy późniejszym falom życiowym, do etapu, w którym te drugie nauczą się budować i kontrolować ciało pożądań. 

Z analogicznych powodów Aniołowie pracują w ciałach życiowych człowieka, zwierząt i roślin. Ich najgęstsze ciała składają się z eteru, tak jak Glob D w Okresie Księżyca, kiedy byli ludźmi. 

Zatem Jehowa i jego Archaniołowie mają podobny związek z Rasami do tego, jaki ma duch zbiorowy ze zwierzętami. Kiedy indywidualni członkowie Rasy rozwijają w sobie całkowitą samokontrolę i rządy, zostają oni emancypowani spod wpływu Ducha Rasowego i krewnych. 

Tak jak widzieliśmy, punkt strategiczny ducha zbiorowego, tak jak każdego Ego w ciele fizycznym, znajduje się we krwi. Tekst masorecki ukazuje, iż wiedza ta była przyswojona przez autora Księgi Kapłańskiej. W czternastym wersecie siedemnastego rozdziału zabrania się Żydom spożywania krwi, ponieważ „(…) dusza wszelkiego ciała znajduje się we krwi (…)”, a w jedenastym wersecie tegoż rozdziału czytamy następujące słowa: „(…) ponieważ dusza ciała znajduje się we krwi (…) a krew pośredniczy duszy”, co pokazuje, że tyczy się to zarówno człowieka, jak i zwierzęcia, jako że hebrajskim słowem tu użytym jest neshamah, które oznacza „duszę”, a nie „życie”, jak jest to przetłumaczone w Biblii Króla Jakuba. 

Ego pracuje bezpośrednio poprzez krew. Duch Rasowy prowadzi Rasy poprzez pracę we krwi, tak jak duch zbiorowy prowadzi zwierzęta swojego gatunku poprzez krew. Ego podobnie kontroluje swój własny pojazd, lecz z małą różnicą. 

Ego operuje dzięki ciepłu krwi, podczas gdy Duch Rasowy (tj. plemienny lub rodzinny) pracuje dzięki powietrzu, gdy jest ono wdychane w płuca. Dlatego właśnie Jehowa lub Jego posłańcy „tchnęli w nozdrza człowieka”, w ten sposób zapewniając do niego dostęp Duchowi Rasowemu, Duchom Społecznościowym itp. 

Różne klasy Duchów Rasowych poprowadziły swoje ludy do różnych stref klimatycznych i na różne części Ziemi. Wyszkolonemu jasnowidzowi Duch Plemienny jawi się jako chmura otaczająca i przenikająca atmosferę całego kraju zamieszkiwanego przez ludzi przezeń rządzonych. W taki sposób tworzą się różne ludy i nacje. Św. Paweł mówił o „Księciu Siły Powietrza” lub o „księstwach i siłach” itd., pokazując, że wiedział o Duchach Rasowych. Obecnie nie jest jednak podejmowana żadna choćby próba zrozumienia, co to za sobą niesie, choć wpływ tych duchów jest silnie odczuwany. Patriotyzm jest jednym z usposobień emanujących zeń i przezeń pielęgnowanych. Nie ma on tak silnego wpływu na ludzi, jak niegdyś. Są tacy, którzy uwalniając się spod wpływu Ducha Rasowego mogą powiedzieć niczym Thomas Paine: „Świat jest moim krajem”. Są tacy, którzy mogą opuścić ojca i matkę i patrzeć na wszystkich ludzi jak na braci. Zostali oni uwolnieni spod wpływu Ducha Rodzinnego lub Ducha Klanowego, który jest inny niż Duch Rasowy, istota eteryczna. Inni z kolei, którzy są pod głębokim wpływem Ducha Rasowego bądź Rodzinnego będą doświadczać najgorszych załamań nerwowych, jeżeli przyjdzie im opuścić swój dom lub kraj i oddychać powietrzem innego Ducha Rasowego bądź Rodzinnego. 

W czasie, kiedy Duch Rasowy wstąpił do ludzkich ciał, zindywidualizowane Ego zaczęło przejmować delikatną kontrolę nad swoimi pojazdami. Każda istota ludzka stawała się coraz to bardziej świadoma bycia oddzielną i różniącą się od innych ludzi, jednak przez wieki nie myślała o sobie głównie jako o jednostce, lecz jako o należącej do plemienia lub społeczności. Końcówka „son” [syn] w wielu dzisiejszych nazwiskach jest pozostałością tego uczucia. Człowiek nie był po prostu „Johnem” lub „Jamesem”. Był on Johnem Robertsonem lub Jamesem Williamsonem. W niektórych krajach kobieta nie była „Mary” lub „Marthą”. Była Mary Marthasdaughter, Marthą Marysdaughter [„daughter” znaczy „córka”]. Zwyczaj ten był kontynuowany w niektórych europejskich krajach, aż do kilku pokoleń naszych czasów, w których końcówka „son” wciąż z nami pozostaje, a rodzinne imię wciąż jest wielce czczone. 

Wśród Żydów, nawet za czasów chrystusowych, Duch Rasowy był silniejszy niż duch indywidualny. Każdy Żyd myślał o sobie najpierw jako o należącym do pewnego plemienia lub rodziny. Jego największą przechwałką było to, że był on „Nasieniem Abrahama”. Wszystko to było dziełem Ducha Rasowego. 

Przed nadejściem Jehowy, kiedy Ziemia była jeszcze częścią Słońca, istniał jeden wspólny duch zbiorowy, składający się ze wszystkich Hierarchii Twórczych, które kontrolowały całą rodzinę ludzką, lecz planem było, aby każde ciało było świątynią i użytecznym narzędziem wewnętrznego ducha, a to oznaczało nieskończony podział władzy. 

Jehowa przyszedł ze Swoimi Aniołami i Archaniołami i dokonał pierwszego wielkiego podziału na Rasy, nadając każdej grupie przywódczy wpływ Ducha Zbiorowego – Archanioła. Każdemu Ego nadał on jednego z Aniołów, aby ten był jego stróżem, dopóki indywidualny duch nie stanie się na tyle silny, by uwolnić go spod wszelkich wpływów zewnętrznych. 

#### MIESZANIE KRWI W MAŁŻEŃSTWIE 

Chrystus przyszedł, aby przygotować ścieżkę do emancypacji ludzkości spod przewodnictwa różnicującego Ducha Rasowego i Rodzinnego, a także do zjednoczenia całej rodziny ludzkiej w Jedno Uniwersalne Braterstwo. 

Nauczał, że „nasienie Abrahama” odnosi się wyłącznie do ciał i zwracał uwagę na fakt, iż jeszcze przed Abrahamem żyło „Ja” – Ego. Trzyaspektowy indywidualny duch istniał przed wszystkimi Plemionami i Rasami i pozostanie, kiedy odejdą one w niepamięć. 

Trzyaspektowy duch w człowieku, Ego, jest wewnętrznym Bogiem, którego osobisty, cielesny człowiek musi nauczyć się słuchać. Dlatego też Chrystus mówi, że, aby być jego Apostołem, człowiek musi porzucić wszystko, co posiada. Jego nauki mówią o emancypacji Boga wewnętrznego. Nawołuje on człowieka do działania jako jednostka i wzniesienia się ponad rodzinę, plemię i naród. Nie chodzi o to, że ma lekceważyć rodzinę i kraj. Musi on wypełniać swoje obowiązki, lecz ma przestać identyfikować się jedynie z częścią świata i dostrzec równe braterstwo wśród całego świata. Oto ideał dany ludzkości przez Chrystusa. 

Pod panowaniem Ducha Rasowego naród, plemię i rodzina były uważane za nadrzędne – jednostka była stawiana na końcu. Rodzina musiała pozostawać nienaruszona. Jeżeli ktoś umierał bez pozostawienia potomstwa, które nosiłoby jego nazwisko, jego brat musiał „dać nasienie” wdowie, aby ono nie wymarło (Pwt 25,5-10). Małżeństwo poza rodziną było postrzegane jako potworność w najwcześniejszych czasach. Członek jednego plemienia nie mógł złączyć się z innym bez utraty statusu w swoim własnym. Nie była to łatwa sprawa, by stać się członkiem innej rodziny. Nie tylko wśród Żydów i innych wczesnych narodów kładziono szczególny nacisk na integralność rodziny, lecz także w bardziej współczesnych czasach. Tak jak wspomniano uprzednio, Szkoci, nawet do niedawna, trzymali się zawzięcie swojego Klanu, a staroskandynawscy Wikingowie nie przyjmowali nikogo do swoich rodzin bez uprzedniego „wymieszania krwi” z taką osobą, jako że duchowe efekty hemolizy, które są nieznane nauce materialnej, były znane dawno temu. 

Wszystkie te zwyczaje były rezultatem działania Rasowego i Plemiennego Ducha we wspólnej krwi. Przyjęcie jako członka kogoś, u kogo nie płynęła wspólna krew, spowodowałoby „pomieszanie kasty”. Im bliższa endogamia, tym większa moc Ducha Rasowego i silniejsze więzy, które wiążą jednostkę z plemieniem, ponieważ siła życiowa człowieka znajduje się w jego krwi. Pamięć jest blisko związana z krwią, która stanowi najwyższy wyraz ciała życiowego. 

Mózg i układ nerwowy są najwyższymi wyrazami ciała pożądań. Przywołują one obrazy świata zewnętrznego, lecz w umysłowym procesie obrazowania, tj. w wyobraźni, krew dostarcza materiału dla obrazów. Toteż, kiedy myślenie jest aktywne, krew płynie do głowy. 

Kiedy ta sama niezmieszana krew płynie w żyłach rodziny od pokoleń, to te same obrazy mentalne wyprodukowane przez pradziadka, dziadka i ojca są odtwarzane u syna przez Ducha Rodzinnego, który żył w hemoglobinie krwi. Postrzega on siebie jako kontynuację długiej linii przodków, którzy żyją w nim. Postrzega wszystkie zdarzenia przeszłych żyć rodziny, jak gdyby był tam obecny, więc nie zdaje sobie sprawy, iż jest Ego. Nie jest po prostu „Dawidem”, lecz „synem Abrahama”; nie jest „Józefem”, lecz „synem Dawida”. 

Dzięki tej wspólnej krwi mówi się, że dany człowiek żył od pokoleń, ponieważ przez krew swoich potomnych miał on dostęp do pamięci natury, w której obrazy żyć jego przodków zostały zachowane. Dlatego też, w piątym rozdziale Księgi Rodzaju, jest napisane, iż patriarchowie żyli przez wieki. Adam, Matuzalem i inni patriarchowie nie osiągali osobiście tego wieku, lecz żyli w świadomości swoich potomków, którzy widzieli życia swoich przodków, tak jakby to oni je przeżyli. Po wygaśnięciu omawianego okresu, potomkowie nie myśleli o sobie jako o Adamie lub Matuzalemie. Pamięć tych przodków zanikła, tak więc napisane jest, że umarli. 

„Jasnowidzenie” Szkockich Górali pokazuje, że dzięki endogamii świadomość wewnętrznego Świata zostaje zachowana. Praktykowali oni śluby wśród członków Klanu, aż do niedawna. To samo tyczy się Cyganów, którzy zawsze żenią się w plemieniu. Im mniejsze plemię i bliższa endogamia, tym bardziej wyraźne jest „widzenie”. 

Wcześniejsze Rasy nie śmiały postawić się nakazom wydawanym przez Boga Plemiennego i brać śluby poza plemieniem. Nie posiadali nawet takich skłonności, ponieważ nie posiadali swojego umysłu. 

Pierwotni Semici byli pierwszymi, którzy rozwinęli Wolę, i od razu zaczęli zaślubiać córki mężczyzn innych plemion, tymczasowo niwecząc plan ich Ducha Rasowego, przez co natychmiast zostali przegonieni jako złoczyńcy, którzy „uprawiali nierząd z bogami obcymi”. Tym samym stali się oni nieodpowiedni, aby dać „nasienie” dla siedmiu Ras naszej obecnej Epoki Ariańskiej. Pierwotni Semici byli tymczasowo ostatnią Rasą, którą duch Rasowy chciał trzymać odseparowaną. 

Później człowiek otrzymał wolną wolę. Przyszedł czas, by został przygotowany do indywidualizacji. Poprzednia „wspólna” świadomość, mimowolne jasnowidzenie, które stale ukazywało członkom plemienia obrazy z żyć ich przodków i sprawiało, iż czuli się oni bardzo blisko złączeni z plemieniem lub rodziną, miała zostać zastąpiona na jakiś czas przez bezpośrednią świadomość indywidualną, ograniczoną do tego materialnego świata, tak aby rozdzielić narody na jednostki, aby Braterstwo Ludzi niezależnie od zewnętrznych czynników mogło stać się faktem. Opiera się to na tej samej zasadzie, jak sytuacja, w której mamy wiele budynków i chcemy połączyć je w jedną wielką strukturę. Koniecznym jest wtedy podzielenie ich na pojedyncze cegły. Dopiero wtedy można skonstruować z nich jeden wielki budynek. 

Aby dokonać tego podzielenia narodów na jednostki, wprowadzono zakaz endogamii i małżeństw w rodzinie i odtąd kazirodcze małżeństwa stopniowo zaczynały być postrzegane jako potworność. Tak więc obca krew zaczęła być wprowadzona do ziemskich rodzin i stopniowo usunęło to mimowolne jasnowidzenie, które wspierało klanowe poczucie należności i dzieliło ludzkość na grupy. Altruizm wypiera patriotyzm, a lojalność wobec rodziny zanika jako konsekwencja mieszania krwi. 

Nauka odkryła ostatnio, iż hemoliza jest rezultatem wszczepienia krwi danej jednostki w żyły jednostki innego gatunku, powodując śmierć gatunku niższego. Oznacza to, że każde zwierzę, któremu wszczepi się ludzką krew, umiera. Krew psa przetoczona w żyły ptaka zabija ptaka, lecz pies nie poniesie szkody, kiedy wstrzyknie się mu w żyły krew ptaka. Powszechna nauka zaledwie stwierdza ten fakt, a nauka okultystyczna podaje powód. Krew jest domeną ducha, jak to zostało omówione. Ego w człowieku pracuje w swoich własnych pojazdach dzięki ciepłu krwi; Duch Rasowy, Rodzinny czy Społecznościowy otrzymuje wstęp do krwi dzięki powietrzu, które wdychamy. U zwierząt obecne są także dwa oddzielne duchy: zwierzęcy i zbiorowy, lecz duch zwierzęcia nie jest zindywidualizowany i nie pracuje świadomie ze swoimi pojazdami, tak jak czyni to Ego. W związku z tym zwierzę zdominowane jest przez ducha zbiorowego, który pracuje we krwi. 

Kiedy krew wyższego zwierzęcia zostaje wszczepiona w żyły przedstawiciela niższego gatunku, duch we krwi wyższego zwierzęcia jest oczywiście silniejszy niż duch tego mniej rozwiniętego. Tak więc, kiedy ten niższy usiłuje się uwolnić, zabija wiążącą go formę i wyzwala się. Gdy natomiast krew niższego gatunku zostaje wszczepiona w żyły wyższego zwierzęcia, wyższy duch jest w stanie wyprzeć mniej rozwiniętego ducha obecnego w obcej krwi i przyswoić tę krew dla swoich własnych celów, toteż nie dzieje się żadna widoczna katastrofa. 

Duch zbiorowy zawsze usiłuje zachować integralność we krwi gatunków będących pod jego przewodnictwem. Tak jak ludzki Bóg Rasowy, odrzuca on małżeństwo swoich podmiotów z przedstawicielami innego gatunku i nakłada grzechy ojców na dzieci, tak jak to widzimy w przypadku hybryd. Kiedy koń i osioł produkują muła, mieszanka obcej krwi niszczy w nim zdolność rozmnażania, tak aby uniemożliwić kontynuację hybrydy, która jest abominacją z punktu widzenia ducha zbiorowego, jako że muł nie znajduje się tak silnie pod wpływem ducha zbiorowego koni ani ducha zbiorowego osłów, jak ma to miejsce w przypadku czystej rasy. Jednak nie jest on również na tyle od nich oddalony, aby być całkowicie poza ich kontrolą. Gdyby dwa muły mogły ze sobą spółkować, ich potomstwo byłoby pod jeszcze mniejszą kontrolą obu tych duchów zbiorowych, przez co powstałby nowy gatunek będący POZA KONTROLĄ DUCHA ZBIOROWEGO. Byłaby to anomalia w naturze, niemożliwość, dopóki oddzielne duchy zwierzęce nie staną się wystarczająco samowystarczalne. Taki gatunek, gdyby mógł zostać stworzony, nie posiadałby prowadzącego go tzw. instynktu, który w rzeczywistości jest podpowiedziami od ducha zbiorowego. Znajdowałby się on w analogicznej sytuacji do grupy kociąt usuniętych z łona matki przez narodzinami. Takie kocięta nie mogłyby radzić sobie samodzielnie, toteż poniosłyby rychłą śmierć. 

Dlatego też, jako że to duch zbiorowy zwierząt wysyła oddzielne duchy zwierząt do wcieleń, po prostu wstrzymuje on zapładniający atom nasienny, kiedy zwierzęta znacząco różniących się gatunków obcują ze sobą. Zezwala on jednemu ze swoich podopiecznych wykorzystać okazję na wcielenie, kiedy dwa zwierzęta o niemalże identycznej naturze obcują ze sobą, lecz nie pozwala on hybrydom na rozmnażanie. Tak więc widzimy, że wstrzyknięcie obcej krwi osłabia wpływ ducha zbiorowego i że w zamian niszczy on formę lub zdolność rozmnażania tam, gdzie sięga jego wpływ. 

Duch ludzki jest zindywidualizowany. Jest on Ego, które rozwija wolną wolę i odpowiedzialność. Jest ono przyciągane do inkarnacji przez nieodparte Prawo Konsekwencji, dzięki czemu znajduje się poza kontrolą mocy Ducha Rasowego, Społecznego lub Rodzinnego, które wstrzymywałyby jego inkarnację na obecnym etapie ludzkiego rozwoju. Natomiast poprzez dodawanie obcej krwi i poprzez śluby między plemionami i narodami, przywódcy człowieka stopniowo pomagają mu wyprzeć Ducha Rodzinnego, Plemiennego lub Narodowego z jego krwi. Jednak wraz z nimi odejść musi mimowolne jasnowidzenie, które istniało dzięki ich pracy we krwi, dzięki której pielęgnowały one tradycje rodzinne u swoich podopiecznych. Tak więc widzimy, że także w przypadku człowieka pewna zdolność została zniszczona przez mieszanie się krwi. Jednakże strata ta była zyskiem, ponieważ skoncentrowała ona energię człowieka na świecie materialnym, przez co jest on lepiej w stanie opanować swoje lekcje, niż w przypadku, gdyby wciąż był rozpraszany wizjami wyższych królestw. 

Gdy człowiek zostaje emancypowany, stopniowo przestaje myśleć o sobie jako o „nasieniu Abrahama”, „Członku Klanu Stewart”, „Braminie” lub „Lewicie”. Uczy się bardziej myśleć za siebie, jako jednostka, jako „Ja”. Im bardziej dba on o to „Ja”, tym bardziej uwalnia się spod Ducha Rodzinnego i Narodowego we krwi i bardziej staje się samowystarczalnym obywatelem świata. 

Istnieje wiele głupiego, nawet niebezpiecznego, gadania o porzuceniu swego Ja na poczet Nie-Ja. Dopiero gdy rozwiniemy swoje „Ja”, będziemy mogli poświęcać się i porzucać Ja na rzecz CAŁOŚCI. Dopóki możemy kochać tylko naszą własną rodzinę lub naród, nie jesteśmy w stanie kochać innych. Jesteśmy związani więzami krwi i kraju. Kiedy zniesiemy więzy krwi, uwolnimy się i staniemy się samowystarczalni, będziemy mogli stać się bezinteresownymi pomocnikami ludzkości. Kiedy człowiek osiągnie ten etap, odkryje on, że zamiast tracić swoją rodzinę, zyskał on wszystkie rodziny świata, ponieważ staną się one jego siostrami i braćmi, rodzicami i matkami, o których będzie mógł się troszczyć i którym będzie mógł pomagać. 

Wtedy odzyska on punkt widzenia Świata Duchowego, który utracił przez mieszanie krwi, lecz będzie to zdolność wyższa, inteligentne jasnowidzenie, dzięki któremu będzie mógł zobaczyć to, co on chce, a nie zaledwie ujemna zdolność wbudowana w jego krew przez Ducha Rodzinnego, który związał go z rodziną kosztem wszystkich innych rodzin. Jego punkt widzenia będzie uniwersalny, aby mógł być używany dla uniwersalnego dobra. 

W związku z wyżej wymienionymi powodami, międzyplemienne, a następnie międzynarodowe małżeństwa stawały się stopniowo coraz bardziej pożądane i preferowane kosztem bliskich małżeństw. 

Kiedy człowiek przechodził przez te etapy i stopniowo tracił kontakt ze światem wewnętrznym, ubolewał nad stratą i pragnął powrotu „wewnętrznej” wizji. Lecz stopniowo o tym zapominał, a świat materialny stopniowo jawił się przed nim jako jedyna rzeczywistość, dopóki w końcu nie odrzucił on idei, że takie wewnętrzne światy istnieją i nie zaczął patrzeć na nie jak na głupi przesąd. 

Czterema powodami przyczyniającymi się do tego stanu były: 

(1) Przerzedzenie mglistej atmosfery kontynentu atlantyckiego. 

(2) Przyciągnięcie ciała życiowego tak, że punkt u podstawy nosa odpowiada podobnemu punktowi w ciele życiowym. 

(3) Eliminacja endogamii i zastąpienie jej małżeństwami poza rodziną i plemieniem. 

(4) Zażywanie środków odurzających. 

Duchy Rasowe wciąż istnieją i pracują z człowiekiem, lecz im bardziej zaawansowany naród, tym więcej wolności daje się jednostce. W krajach, w których ludzie są najbardziej zniewoleni, Duch Rasowy jest najsilniejszy. Im bardziej człowiek przestrzega Prawa Miłości i im wyższe są jego ideały, tym bardziej uwalnia się on od Ducha Rasowego. 

Patriotyzm, mimo że sam w sobie jest dobry, jest więzieniem Ducha Rasowego. Ideał Uniwersalnego Braterstwa, które nie identyfikuje się ani z krajem, ani z rasą, jest jedyną ścieżką, która prowadzi do emancypacji. 

Chrystus przyszedł, aby ponownie złączyć odseparowane rasy więzią pokoju i dobrej woli, aby wszyscy dobrowolnie i świadomie podążali za Prawem Miłości. 

Dzisiejsze chrześcijaństwo nie jest nawet cieniem prawdziwej religii Chrystusa. Pozostanie tak, dopóki nie pokona się wszelkich uczuć rasowych. W szóstej Epoce będzie tylko Uniwersalne Braterstwo, pod przewodnictwem Chrystusa, który powróci, lecz żaden człowiek nie zna dnia ani godziny, jako że nie jest ona ustalona, lecz zależy od tego, jak szybko wystarczająca liczba ludzi rozpocznie życie poświęcone Braterstwu i Miłości, które ma być cechą charakterystyczną nowego systemu. 

#### UPADEK CZŁOWIEKA 

W kwestii analizy Księgi Rodzaju należy powiedzieć jeszcze parę słów o „Upadku”, który stanowi podporę i źródło siły powszechnego chrześcijaństwa. Gdyby nie doszło do „Upadku”, nie byłby potrzebny „plan zbawienia”. 

Kiedy w połowie Epoki Lemuriańskiej nastąpił podział płci (przy którym aktywnie udział brali Jehowa i Jego Aniołowie), Ego zaczęło delikatnie pracować nad ciałem fizycznym, budując organy wewnętrzne. Człowiek nie był wtedy tak wysoce świadomy, jak jest obecnie, lecz dzięki połowie siły seksualnej, budował on mózg do wyrażania myśli, tak jak zostało to uprzednio opisane. Był on bardziej przebudzony w Świecie Duchowym niż w fizycznym. Ledwo widział swoje ciało i nie był świadom aktu rozmnażania. Twierdzenie z Biblii, iż Jehowa usypiał człowieka, kiedy ten miał rodzić, jest poprawne. Nie było bólu ani kłopotu związanego z rodzeniem dzieci, a człowiek (z powodu bardzo nikłej świadomości względem jego fizycznego otoczenia) nie wiedział on nic o utracie swojego ciała fizycznego przy śmierci, ani umieszczaniu go w nowym fizycznym pojeździe przy narodzinach. 

Należy pamiętać, iż Lucyferianie byli częścią ludzkości Okresu Księżyca. Są oni opieszałymi fali życiowej Aniołów – zbyt zaawansowani, aby przyjąć ciało fizyczne, jednak potrzebujący „wewnętrznego” organu do przyswajania wiedzy. Mogli oni działać przez mózg fizyczny, czego nie mogli uczynić Aniołowie czy Jehowa. 

Duchy te weszły do rdzenia kręgowego i przemówiły do kobiety, której Wyobraźnia, tak jak to było wyjaśnione wcześniej, została przebudzona dzięki treningowi Rasy Lemuriańskiej. Jako że jej świadomość była głównie wewnętrzna, świadomość obrazowa tych duchów została przez nią odebrana i widziała je jako węże, jako że wkroczyli oni do jej mózgu przez kręty rdzeń kręgowy. 

Trening kobiety składał się z oglądania niebezpiecznych wyczynów i walk mężczyzn dążących ku rozwijaniu Woli. W walkach tych ciała często musiały być uśmiercane. Niewyraźna świadomość czegoś niezwykłego nastawiała wyobraźnię kobiety na zastanawianie się, dlaczego widzi te dziwne rzeczy. Była świadoma duchów, które utraciły swoje ciała, lecz jej niedoskonałe poczucie Świata Fizycznego nie potrafiło wyjawić jej tych przyjaciół, których ciała fizyczne były niszczone. 

Lucyferianie rozwiązali ten problem za nią poprzez „otwarcie jej oczu”. Odsłonili przed nią jej własne ciało oraz to mężczyzny i nauczyli ją jak wspólnie mogą pokonać śmierć poprzez tworzenie nowych ciał. Dzięki temu śmierć nie miała na nich wpływu, jako że, tak jak Jehowa, mogli tworzyć na zawołanie. 

Lucyfer otworzył oczy kobiety. Ta zwróciła się do mężczyzny o pomoc i otworzyła mu oczy. Tak więc w prawdziwy, lecz nikły sposób, po raz pierwszy „wiedzieli” bądź stali się świadomi siebie nawzajem, a także Świata Fizycznego. Stali się świadomi śmierci i bólu, a przez tę wiedzę nauczyli się rozróżniać wewnętrznego człowieka od zewnętrznego stroju, który nosi i odnawia za każdym razem, gdy jest to konieczne, aby postawić kolejny krok w ewolucji. Przestali być robotami i stali się wolnymi, myślącymi istotami kosztem wolności od bólu, choroby i śmierci. 

To, że interpretacja zjedzenia owocu jako symbolu aktu rozrodczego nie jest naciąganym pomysłem, jest ukazane w deklaracji Jehowy (która wcale nie jest przekleństwem, lecz zwykłym oświadczeniem o konsekwencjach, jakie nastąpią po tym akcie), że będą umierać, a kobieta będzie rodzić w bólu i cierpieniu. Wiedział On, że, jako że świadomość człowieka została teraz skierowana na jego fizyczny strój, stanie się on świadomy jego utraty przy śmierci. Wiedział także, że człowiek nie miał jeszcze wtedy mądrości do opierania się swojej żądzy i regulowania stosunku płciowego względem pozycji planet, toteż ból podczas porodu będzie nieodzownym skutkiem jego ignoranckiego nadużywania tej funkcji. 

Od zawsze stanowiło to bolesną zagadkę dla komentatorów biblijnych, jaki mógłby istnieć możliwy związek między zjedzeniem owocu a rodzeniem dzieci. Lecz jeśli zrozumiemy, iż zjedzenie owocu jest symbolem aktu rozrodczego, poprzez który człowiek może stać się „jak Bóg”, ponieważ zna swój gatunek i jest dzięki temu w stanie tworzyć nowe istoty, rozwiązanie staje się proste. 

W drugiej połowie Epoki Lemuriańskiej, kiedy to człowiek przypisał sobie przywilej dokonywania aktu rozrodczego kiedykolwiek miał na to ochotę, umożliwiła mu to właśnie ówczesna silna wola. Poprzez „zjedzenie z drzewa wiedzy” stał się on zdolny, by tworzyć nowe ciało, gdy tylko tracił stary pojazd. 

Zazwyczaj myślimy o śmierci jako o czymś, czego należy się bać. Gdyby człowiek również „zjadł z drzewa życia”, poznałby sekret jak bezustannie ożywiać swoje ciało i powstałyby znacznie gorsze warunki. Wiemy, że nasze ciała nie są idealne w dniu dzisiejszym, a w tamte w starożytnych czasach były dalece prymitywne. Toteż obawa Hierarchii Twórczych, że człowiek „zje także z drzewa życia” i będzie mógł odnawiać swoje ciało życiowe, była dobrze uzasadniona. Gdyby tak uczynił, stałby się w rzeczy samej nieśmiertelny, lecz nie byłby w stanie rozwijać się. Ewolucja Ego zależy od jego pojazdów i gdyby nie mogło ono otrzymać nowych i ulepszać starych przy śmierci i narodzinach, doszłoby do stagnacji. Jest to maksymą okultystyczną, że im częściej umieramy, tym lepiej jesteśmy w stanie żyć, jako że każde narodziny dają nam nową szansę. 

Widzimy, że wiedza mózgowa, wraz z towarzyszącym jej samolubstwem, została uzyskana przez człowieka kosztem mocy tworzenia z samego siebie. Kupił sobie wolną wolę kosztem bólu i śmierci. Lecz kiedy człowiek nauczy się używać swojego intelektu dla dobra ludzkości, zyska duchową moc nad życiem, a dodatkowo będzie on prowadzony przez wrodzoną wiedzę, która o tyle przewyższa obecną świadomość mózgową, o ile ta przewyższa najniższą świadomość zwierzęcą. 

Upadek do prokreacji był konieczny, aby zbudować mózg, lecz jest to co najwyżej zaledwie niebezpośredni sposób zdobywania wiedzy i będzie on zastąpiony przez bezpośredni kontakt z Mądrością Natury, której człowiek, bez żadnej pomocy, będzie w stanie używać do produkcji nowych ciał. Krtań znów wymówi „utracone Słowo”, „twórczy Dekret”, który, pod przewodnictwem wielkich Nauczycieli, był używany w starożytnej Lemurii przy tworzeniu roślin i zwierząt. 

Człowiek zaprawdę stanie się wtedy stwórcą. Nie w powolny i pracochłonny sposób dnia dzisiejszego, lecz przy użyciu odpowiedniego słowa lub magicznej formuły będzie w stanie tworzyć ciało. 

Wszystko, co zamanifestowało się podczas schodzącego okresu inwolucji, pozostaje, aż nie zostanie osiągnięty odpowiadający jej punkt na wschodzącym łuku ewolucji. Dzisiejsze organy rozrodcze zdegenerują i ulegną atrofii. Kobiece organy rozrodcze powstały pierwsze jako oddzielne, więc, zgodnie z prawem „ostatni będą pierwszymi”, ostatnie ulegną atrofii. Męski organ został wyróżniony jako ostatni i nawet teraz rozpoczyna oddzielanie się od ciała. Diagram 13 powinien to rozjaśnić. 

DIAGRAM 13 

## CZĘŚĆ III: Przyszły rozwój człowieka i Inicjacja 

### ROZDZIAŁ XV: JEZUS I JEGO MISJA 

#### Ewolucja Religii 

W poprzedniej części tej pracy zapoznaliśmy się ze sposobem, w jaki powstał nasz obecny świat zewnętrzny i w jaki człowiek rozwinął ten złożony organizm, przez który jest złączony z warunkami zewnętrznymi. W pewnym stopniu zbadaliśmy także religię Rasy Żydowskiej. Teraz rozważymy ostatni i najchwalebniejszy z boskich środków użyty do wyniesienia ludzkości, tj. chrześcijaństwo, które będzie Religią Uniwersalną przyszłości. 

Rzeczą godną uwagi jest to, że człowiek i jego religie rozwijają się ręka w rękę. Najwcześniejsza religia jakiejkolwiek Rasy okazuje się być tak dzika, jak ludzie będący pod jej kierownictwem. W miarę jak stawali się oni coraz bardziej cywilizowani, ich religie stawały się coraz bardziej ludzkie i zgodne z wyższymi ideałami. 

Na podstawie tego faktu materialiści wywnioskowali, że żadna religia nie ma wyższego pochodzenia niż człowiek. Badania wczesnej historii doprowadziły ich do przekonania, iż wraz z postępem człowieka, cywilizował on swojego Boga i upodabniał go do siebie. 

To rozumowanie jest wadliwe, ponieważ nie bierze ono po uwagę tego, że człowiek nie jest ciałem, lecz duchem wewnętrznym, Ego, które używa ciała o stale zwiększających się zdolnościach w miarę postępu ewolucji. 

Nie ulega wątpliwości, że prawem dla ciała jest „selekcja naturalna”. Prawo dla ewolucji ducha wymaga „Poświęcenia”. Dopóki człowiek wierzy, że liczy się tylko przetrwanie, dopóty jego Forma prosperuje i rośnie w siłę, ponieważ wszystkie przeszkody są zmiatane z drogi bez uwzględniania innych. Gdyby ciało było wszystkim co jest, ten sposób życia byłby jedynym możliwym dla człowieka. Nie byłby on w stanie brać pod uwagę innych i silnie opierałby się wszelkim próbom naruszania czegoś, co uważa za swoje prawo – prawa silniejszego, które stanowi jedyny standard sprawiedliwości w prawie Selekcji Naturalnej. Nie zwracałby specjalnej uwagi na swoich braci, będąc całkowicie nieczułym wobec wszelkich sił z zewnątrz, usiłujących sprawić, by zachowywał się w sposób nieprowadzący do chwilowych przyjemności. 

W takim razie oczywistym jest, że cokolwiek pcha człowieka ku wyższym standardom obchodzenia się z innymi, musi pochodzić z wewnątrz oraz ze źródła, które nie jest identyczne z ciałem. W przeciwnym razie nie walczyłoby ono z ciałem i ustępowałoby jego najbardziej oczywistym potrzebom. Ponadto siła ta musi być silniejsza niż siła cielesna, jako że w przeciwnym razie, nie mogłaby przezwyciężać cielesnych pragnień i zmuszać ciała do poświęceń dla tych, którzy są fizycznie słabsi. 

Temu, że taka siła istnieje, z całą pewnością nikt nie zaprzeczy. Doszliśmy do takiego etapu rozwoju, w którym zamiast postrzegać fizyczną słabość jako okazję do łatwego łupu, dostrzegamy w cudzej słabości słuszny powód do otoczenia tej istoty naszą opieką. Samolubstwo jest powoli, lecz stopniowo, wypierane przez Altruizm. 

Natura z całą pewnością osiągnie swoje cele. Mimo że jej powolny postęp jest uporządkowany i pewny. W piersi każdego człowieka ta siła Altruizmu działa jako zaczyn. Transformuje ona dzikusa w człowieka cywilizowanego, a z czasem przetransformuje go w Boga. 

Mimo że nic, co jest prawdziwie duchowe, nie może zostać pojęte w pełni, to może być pojęte przynajmniej częściowo za pomocą ilustracji. 

Jeśli jeden z dwóch kamertonów o dokładnie tej samej tonacji zostaje uderzony, emitowany dźwięk wytworzy tę samą wibrację w drugim. Na początku będzie ona słaba, lecz jeżeli uderzenia będą ponawiane, drugi kamerton będzie wydawał coraz to głośniejszy ton, dopóki nie wyemituje głośności równej pierwszemu. Dzieje się tak nawet gdy kamertony są od siebie oddalone o metr oraz gdy jeden z nich jest odizolowany w szkle. Forma dźwiękowa z uderzanego kamertonu przeniknie szkło, a odpowiadający dźwięk zostanie wyemitowany przez odizolowany instrument. 

Te niewidoczne wibracje dźwiękowe mają wielki wpływ na konkretną materię. Mogą one zarówno budować, jak i burzyć. Jeżeli mała ilość bardzo drobnoziarnistego proszku zostanie umieszczona na mosiężnym lub szklanym talerzu i przeciągnie się po jego krawędzi smyczek, to wibracje spowodują, że proszek ten przybierze piękne geometryczne kształty. Ludzki głos również jest w stanie produkować takie figury – zawsze tę samą figurę dla poszczególnego tonu. 

Jeżeli wydamy z instrumentu muzycznego jeden dźwięk lub akord po drugim – z fortepianu lub najlepiej ze skrzypiec, ponieważ z nich można uzyskać więcej gradacji tonów – zostanie w końcu osiągnięty ton, który spowoduje u słuchacza uczucie wyraźnej wibracji z tyłu dolnej części głowy. Za każdym razem, gdy dźwięk ten będzie uderzany, wibracja zostanie odczuta. Ten dźwięk to „tonika” osoby, na którą on wpływa. Jeżeli wydaje się go powoli i uspokajająco, to będzie on budował i relaksował ciało, uspokajał nerwy i przywracał zdrowie. Z drugiej strony, jeżeli będzie on wydawany w dominujący i głośny sposób oraz wystarczająco długo, to zabije on z taką pewnością, jak pocisk z pistoletu. 

Jeżeli teraz przełożymy to, co zostało powiedziane o muzyce i dźwięku, na kwestię budzenia i wzmacniania wewnętrznej siły Altruizmu, będziemy mogli zrozumieć ten problem nieco lepiej. 

Po pierwsze zwróćmy szczególną uwagę na fakt, że oba kamertony miały taką samą tonację. Gdyby tak nie było, to moglibyśmy uderzać i uderzać w jeden z nich do końca świata, a mimo to ten drugi i tak pozostałby niewzruszony. Pojmijmy to dogłębnie: wibracja może zostać spowodowana w kamertonie tylko przez kamerton i o takiej samej tonacji. Na jakąkolwiek istotę i jakąkolwiek rzecz nie można w ten sposób oddziałać żadnym innym dźwiękiem niż jej własną toniką. 

Wiemy, że siła Altruizmu istnieje. Wiemy także, że jest mniej widoczna wśród niecywilizowanych ludzi niż wśród tych o wyższych osiągnięciach społecznych, a wśród najniższych ras prawie nie istnieje. Logicznym wnioskiem jest, iż był czas, kiedy siła ta była całkiem nieobecna. Wraz z tym wnioskiem rodzi się pytanie: Co ją wywołało? 

Osobowość materialna z całą pewnością nie miała z tym nic wspólnego. Właściwie tej części ludzkiej natury, było znacznie wygodniej bez Altruizmu niż od czasu jego narodzin. Człowiek musiał mieć uśpioną siłę Altruizmu wewnątrz, w przeciwnym razie nie mogłaby ona zostać przebudzona. Ponadto musiała zostać przebudzona przez siłę tego samego rodzaju – podobną siłę, która była już aktywna – tak jak drugi kamerton został wprawiony w wibracje przez pierwszy, po tym jak ten pierwszy został uderzony. 

Widzieliśmy także, że wibracje w drugim kamertonie stawały się coraz silniejsze pod wpływem ciągłego wpływu dźwiękowego z pierwszego kamertonu i że szkło nie stanowiło bariery dla tego wpływu. Pod wpływem ciągłych oddziaływań siły podobnej do tej wewnątrz niego, Miłość Boga do Człowieka przebudziła w nim siłę Altruizmu i stale podnosi jej moc. 

Zatem rozsądnym i logicznym wnioskiem jest to, że początkowo koniecznym było, aby dać człowiekowi religię wprost proporcjonalną do jego ignorancji. Na tamtym etapie bez sensu byłoby mówienie do niego o Bogu, Który cały był czułością i miłością. Z jego punktu widzenia cechy te były słabościami i nie można było oczekiwać od niego czczenia Boga, Który posiadał coś, co było dla niego godne pogardy. Bóg, Któremu miał być posłuszny, musiał być silnym Bogiem; Bogiem, którego należy się bać; Bogiem, który dzierżyłby w dłoniach pioruny i miotał nimi. 

A więc człowiek został zmuszony najpierw do strachu przed Bogiem i otrzymywał takie religie, które rozwijałyby jego dobrobyt duchowy pod szyldem strachu. 

Kolejnym krokiem było przebudzenie w nim pewnego rodzaju bezinteresowności poprzez nakazanie mu oddawania części swoich dóbr materialnych w formie składania ofiary. Zostało to osiągnięte poprzez danie mu Plemiennego lub Rasowego Boga, Który jest Bogiem zazdrosnym, wymagającym od niego najwierniejszego posłuszeństwa i ofiar materialnych, które rozwijający się człowiek wielce ceni. Lecz w zamian za to Bóg Rasowy jest przyjacielem i silnym sprzymierzeńcem toczącym ludzkie bitwy, który odwdzięcza się owcami, wołami i ziarnem, które człowiek poświęcił. Nie osiągnął on jeszcze etapu, na którym możliwym było, aby pojął, że wszystkie stworzenia są ze sobą spokrewnione, lecz Duch Plemienny nauczył go, że musi obchodzić się litościwie ze swoim bratem plemiennym i nadał prawa, które dążyły do równości i sprawiedliwości wśród członków tej samej Rasy. 

Nie wolno myśleć, że te kolejne kroki były stawiane łatwo, bez buntu i błędów po stronie prymitywnego człowieka. Samolubstwo jest zakorzenione w niższej naturze nawet po dziś dzień, więc człowiek musiał popełniać wiele błędów i powrotów na złą drogę. Mamy w Żydowskiej Biblii wiele przykładów tego, jak człowiek zapominał i musiał być cierpliwie i uparcie zachęcany raz po raz przez Ducha Plemiennego. Jedynie wizytacje długo cierpiącego Ducha Rasowego były czasami skuteczne w sprowadzaniu człowieka na ścieżkę prawa – prawa, którego bardzo mało ludzi nauczyło się przestrzegać nawet w dniu dzisiejszym. 

Jednakże zawsze istnieją pionierzy, którzy wymagają czegoś wyższego. Kiedy stają się wystarczająco liczni, może zostać podjęty kolejny krok w ewolucji. Dlatego zawsze istnieje kilka gradacji. Nastał czas, około dwa tysiące lat temu, kiedy ci najbardziej zaawansowani z ludzkości byli gotowi na podjęcie kolejnego kroku wprzód i nauczenie się religii dobrego życia przez wzgląd na przyszłą nagrodę w stanie egzystencji, w który muszą wierzyć. 

Był to długi i ciężki krok do podjęcia. Stosunkowo łatwo było wziąć owcę lub woła i zanieść go do świątyni i ofiarować go Bogu. Kiedy człowiek przynosił pierwsze owoce ze swojego spichlerza, swoich winnic lub swoich trzód, wciąż miał więcej w zapasie i wiedział, że Bóg Plemienny napełni ponownie jego zapasy i obficie mu to wynagrodzi. Lecz na tej nowej drodze nie chodziło o poświęcanie swoich dóbr. Żądało się, aby człowiek poświęcił siebie. Nie miało to nawet być poświęcenie dokonywane przez pojedynczy najwyższy akt męczennictwa, który także byłby stosunkowo łatwy. Zamiast tego żądało się, by dzień po dniu, od rana do nocy, człowiek zachowywał się litościwie wobec wszystkich. Musiał odpuścić samolubstwo i kochać swojego sąsiada, tak jak przyzwyczaił się do kochania siebie samego. Ponadto nie obiecano mu żadnej natychmiastowej i widocznej nagrody, lecz musiał on wierzyć w przyszłe szczęście. 

Czy dziwnym jest, że ludziom trudno jest realizować ten wysoki ideał stałej dobroci, skoro jest on podwójnie trudny do realizacji ze względu na to, iż własny interes jest w nim całkowicie ignorowany? Wymagane jest poświęcenie bez zapewnienia o jakiejkolwiek nagrodzie. Z pewnością ludzkość może pochwalić się tym, jak wiele altruizmu praktykuje i że skala tej praktyki stale rośnie. Mądrzy Liderzy, znając słabowitość ducha w radzeniu sobie z samolubnymi instynktami cielesnymi i zagrożeniami zniechęcenia w obliczu takich standardów zachowania, nadali kolejny wznoszący impuls, kiedy wprowadzili w nową religię doktrynę „pokuty zastępczej”. 

Ten pomysł jest wyśmiewany przez niektórych bardzo zaawansowanych filozofów postrzegających Prawo Konsekwencji jako nadrzędne. Jeżeli czytelnik zgadza się z tymi filozofami, prosimy, aby poczekał na wyjaśnienie pokazujące, że oba są częścią schematu wznoszenia. Na ten moment wystarczy powiedzieć, że doktryna zastępczej pokuty daje wielu duszom siłę, by walczyć i pomimo powtarzających się porażek osiągnąć kontrolę nad niższą naturą. Pamiętajmy, że (z powodów podanych, kiedy omawialiśmy prawa Ponownych Narodzin i Konsekwencji) zachodnia ludzkość nie wiedziała niemalże nic o tych prawach. Mając przed sobą tak wielki ideał, jak Chrystus, i wierząc, że ma zaledwie kilka krótkich lat do uzyskania tak wysokiego poziomu rozwoju jak ten, czy nie byłoby największą możliwą okropnością zostawienie jej bez pomocy? Toteż, NAJWIĘKSZE POŚWIĘCENIE na Golgocie, które służyło także innym celom, jak to będzie pokazane, stało się promykiem nadziei dla każdej sumiennej duszy, która dąży do osiągnięcia niemożliwego; do uzyskania, w trakcie jednego krótkiego życia, perfekcji wymaganej przez religię chrześcijańską. 

#### JEZUS I CHRYSTUS-JEZUS 

Aby zdobyć delikatny wgląd w Wielką Tajemnicę Golgoty i zrozumieć Misję Chrystusa jako Założyciela Uniwersalnej Religii przyszłości, konieczne jest uprzednie zaznajomienie się z Jego prawdziwą naturą i przy okazji z naturą Jehowy, Który jest głową takich religii Rasowych jak: Taoizm, Buddyzm, Hinduizm, Judaizm itp.; a także z tożsamością „Ojca”, Któremu Chrystus ma przekazać Królestwo we właściwym czasie. 

W chrześcijańskim kredo pojawia się takie zdanie: „Jezus Chrystus, jedyny z Boga zrodzony Syn”. Interpretuje się to powszechnie tak, że pewna osoba, Która pojawiła się w Palestynie około 2000 lat temu, Którą nazywa się Jezus Chrystus – pojedyncze indywiduum – była jedynym zrodzonym z Boga Synem. 

Jest to wielki błąd. Istnieją trzy oddzielne i dalece różniące się od siebie Istoty wymienione w tym zdaniu. Jest to niezmiernie ważne, aby uczeń pojął prawdziwą naturę tych Trzech Wielkich i Wyniesionych Istot – różniących się wielce w chwale, choć każdej należy oddawać największą i najszczerszą cześć. 

Prosi się ucznia o spojrzenie na diagram 6 i odnotowanie, iż „Jedyny zrodzony” („Słowo”, o Którym mówi św. Jan) stanowi drugi aspekt Istoty Najwyższej. 

To „Słowo” i tylko Ono jest „zrodzonym ze Swego Ojca [pierwszego aspektu] przed wszystkimi Wiekami”. „Bez Niego nic się nie stało, co się stało”, nawet nie trzeci aspekt Istoty Najwyższej, który pochodzi od dwóch poprzednich aspektów. Toteż „jedyny zrodzony” jest wyniesioną Istotą, która jest wyższa niż wszystko inne we Wszechświecie, jedynie poza aspektem Mocy, który Go stworzył. 

Pierwszy aspekt Istoty Najwyższej „obmyśla” lub wyobraża sobie Wszechświat przed początkiem aktywnej manifestacji; wyobraża sobie wszystko, wliczając miliony Układów Słonecznych i wielkie Hierarchie Twórcze, które zamieszkują Płaszczyzny Kosmiczne egzystencji powyżej siódmej, która jest polem naszej ewolucji (zob. diagram 6). Jest to także Moc, która rozpuszcza wszystko, co uległo krystalizacji i nie może dalej rosnąć. I w końcu, kiedy nadchodzi koniec aktywnej manifestacji, ponownie absorbuje ona do Siebie wszystko to, co jest, aż do świtu kolejnego Okresu Manifestacji. 

Drugim aspektem Istoty Najwyższej jest to, co manifestuje się w materii jako siły przyciągania i kohezji, tym samym umożliwiając jej łączenie się w Formy różnych rodzajów. Jest to „Słowo”, „twórczy Dekret”, który kształtuje pierwotną Substancję Rdzenia Kosmicznego w sposób podobny do formowania figur przez wibracje muzyczne, tak jak to omówiono wcześniej. Ten sam ton zawsze produkuje tę samą figurę. Tak więc pierwotne „SŁOWO” wprowadziło lub „wymówiło” do istnienia, w najsubtelniejszej materii, wszystkie różne Światy wraz z ich wszystkimi miliardami Form, które od tamtej pory są kopiowane i szczegółowo dopracowywane przez niezliczone Hierarchie Twórcze. 

Jednakże „Słowo” nie mogłoby tego uczynić, gdyby trzeci aspekt Istoty Najwyższej uprzednio nie przygotował Substancji Rdzenia Kosmicznego. Przebudził on ją z jej normalnego stanu bezwładu i wprawił złączone atomy w ruch dokoła ich osi, umieszczając te osie pod różnymi kątami względem siebie, nadając każdemu rodzajowi pewien „stopień wibracji”. 

Te różne kąty nachylenia osi i stopnie wibracji uczyniły Substancję Rdzenia Kosmicznego zdolną do formowania różnych kombinacji, które są podstawą siedmiu wielkich Płaszczyzn Kosmicznych. Na każdej z tych Płaszczyzn jest różne nachylenie osi, a także różny stopień wibracji, w związku z tym warunki i kombinacje na każdej z nich są różne od pozostałych, zgodnie z działaniami „Jedynego Zrodzonego”. 

Diagram 14 pokazuje nam, że: 

„Ojciec” jest najwyższym Adeptem wśród ludzkości Okresu Saturna. Zwyczajna ludzkość tamtego Okresu jest obecnie Panami Umysłu. 

„Syn” (Chrystus) jest najwyższym Adeptem Okresu Słońca. Zwyczajna ludzkość tamtego Okresu jest obecnie Archaniołami. 

„Duch Święty” (Jehowa) jest najwyższym Adeptem Okresu Księżyca. Zwyczajna ludzkość tamtego Okresu to obecnie Aniołowie. 

Diagram ten pokazuje także jakie są pojazdy tych różnych zastępów Istot i w porównaniu z diagramem 8, zobaczymy, że ich ciała lub pojazdy (wskazane przez kwadraty na diagramie 14) odpowiadają Globom Okresu, w którym byli ludźmi. Dzieje się tak zawsze, jeżeli chodzi o zwyczajną ludzkość, ponieważ na koniec Okresu, podczas którego jakakolwiek fala życiowa staje się zindywidualizowana jako istoty ludzkie, zachowuje ona ciała odpowiadające Globom, na których funkcjonowała. 

Z drugiej strony Adepci rozwinęli sobie wyższe pojazdy, tym samym kończąc zwyczajne użycie najniższego pojazdu, kiedy zyskali umiejętność używania nowego i wyższego ciała. Zazwyczaj najniższym pojazdem Archanioła jest ciało pożądań, lecz Chrystus, Który jest najwyższym Adeptem Okresu Słońca, używa ducha życiowego jako najniższego pojazdu, funkcjonując tak świadomie w Świecie Ducha Życiowego, jak my w Świecie Fizycznym. Prosi się ucznia o odnotowanie tego punktu w szczególności, jako że Świat Ducha Życiowego jest pierwszym Światem uniwersalnym, jak zostało to wyjaśnione w rozdziale o Światach. Jest to Świat, w którym różnicowanie zanika i zaczyna się realizować jedność, jeżeli mówimy o naszym układzie słonecznym. 

Chrystus ma moc, aby budować i funkcjonować w pojeździe tak niskim, jak ciało pożądań, które jest używane przez Archaniołów, lecz nie może On zstąpić niżej. Teraz przyjrzymy się tego znaczeniu. 

Jezus należy do naszej ludzkości. Kiedy człowiek, Jezus, badany jest przy pomocy pamięci natury, można wyśledzić go życie po życiu, w różnych okolicznościach, pod różnymi imionami, w różnych wcieleniach, co podobne jest pod tym względem do każdej innej istoty ludzkiej. Nie da się tak zrobić w przypadku Istoty, Chrystusa. W Jego przypadku można znaleźć tylko jedno wcielenie. 

Jednakże nie można zakładać, że Jezus był przeciętną jednostką. Był on szczególnie czystym rodzajem umysłu, znacząco wyższym niż zdecydowana większość naszej obecnej ludzkości. Przez wiele żyć kroczył on Ścieżką Świętości, dzięki czemu nadawał się, aby otrzymać największy zaszczyt, jakim kiedykolwiek została obdarzona istota ludzka. 

Jego matka, Maryja Dziewica, również była typem najwyższej ludzkiej czystości i z tego powodu została wybrana, aby zostać matką Jezusa. Jego ojciec był wysokim Adeptem, prawiczkiem będącym w stanie dokonać aktu zapłodnienia jako sakramentu, bez osobistego pożądania czy pasji. 

W taki sposób narodził się piękny, czysty i piękny duch, którego znamy jako Jezus z Nazaretu, w czystym i pozbawionym pasji ciele. Ciało to było najlepsze jakie można było wyprodukować na Ziemi, a zadaniem Jezusa w tym wcieleniu było troszczyć się o nie i rozwinąć je do najwyższego możliwego stopnia wydajności, w przygotowaniu na wielki cel, jakiemu miało służyć. 

Jezus z Nazaretu urodził się mniej więcej w tym samym czasie, jaki podają zapisy historyczne, a nie w 105 roku p.n.e., jak to podają niektóre prace okultystyczne. Imię Jezus jest popularne na Wschodzie i adept o imieniu Jezus rzeczywiście żył w 105 roku p.n.e., lecz przyjął on Egipską Inicjację i nie był Jezusem z Nazaretu, którym zajmujemy się my. 

Jednostka, która później wcieliła się jako Chrystian Różokrzyż, była już w wysokim wcieleniu, kiedy urodził się Jezus z Nazaretu, i jest wcielona dzisiaj. Jego świadectwo, wraz z rezultatami badań z pierwszej ręki, wykonanych przez późniejszych Różokrzyżowców, zgodne są co do datowania narodzin Jezusa z Nazaretu na początek Ery Chrześcijańskiej, około daty zazwyczaj przypisywanej temu wydarzeniu. 

Jezus był nauczany przez Esseńczyków i osiągnął bardzo wysoki stan rozwoju duchowego podczas trzydziestu lat, w których używał swojego ciała. 

Można tutaj powiedzieć na marginesie, że Esseńczycy byli trzecim odłamem, który działał w Palestynie, poza dwoma wspomnianymi w Nowym Testamencie – Faryzeuszami i Saduceuszami. Esseńczycy byli wielce pobożnym zakonem, znacząco różniącym się od materialistycznych Saduceuszy i całkowicie odmiennym od pełnych hipokryzji i działających pod publikę Faryzeuszy. Esseńczycy unikali wszelkiego wspominania o sobie i o swoich metodach badań i oddawania czci. Nie ma co się dziwić, że prawie nic o nich nie wiadomo i że nie wspomina się o nich w Nowym Testamencie. 

Prawem Kosmosu jest, że żadna Istota, nieważne jak wysoce rozwinięta, nie może funkcjonować w żadnym świecie bez pojazdu zbudowanego z materiału tego świata (zob. diagramy 8 i 14). Dlatego też ciało pożądań było najniższym pojazdem grupy duchów, które osiągnęły etap ludzki w Okresie Słońca. 

Chrystus był jednym z tych duchów, w związku z czym nie był w stanie zbudować dla Siebie ciała życiowego i gęstego pojazdu fizycznego. Mógł pracować nad ludzkością w ciele pożądań, tak jak robili to Jego młodsi bracia – Archaniołowie - jako duchy Rasowe. Jehowa nadał im możliwość wstąpienia do ciała fizycznego człowieka poprzez powietrze, które ten wdychał. Wszystkie religie Rasowe były religiami prawa i twórcami grzechu poprzez nieposłuszeństwo, wobec tego prawa. Kierował nimi Jehowa, Którego najniższym pojazdem jest duch ludzki, łączący Go ze Światem Abstrakcyjnych Myśli, gdzie wszystko jest oddzielne, a zatem prowadzi do samolubstwa. 

Jest to dokładny powód, dlaczego interwencja Chrystusa stała się konieczna. Pod reżimem Jehowy jedność była niemożliwa. Toteż Chrystus, Którego najniższym pojazdem jest jednoczący duch życiowy, musiał wstąpić do fizycznego ciała ludzkiego. Musiał pojawić się jako człowiek pośród ludzi i mieszkać w tym ciele, ponieważ tylko od wewnątrz możliwe jest pokonanie religii Rasowej, która wpływa na człowieka z zewnątrz. 

Chrystus nie mógł narodzić się w ciele fizycznym, ponieważ nigdy nie przeszedł przez taką ewolucję, jak Okres Ziemi, toteż musiałby najpierw uzyskać zdolność budowania takiego ciała fizycznego, jak nasze. Lecz nawet gdyby posiadał tę umiejętność, byłoby niewskazanym dla tak wyniesionej Istoty, aby zużywać w tym celu energię konieczną do budowy ciała w życiu prenatalnym, dzieciństwie i młodości, aby uzyskać wystarczającą dla siebie dojrzałość do użytku. Zwykle nie używał on pojazdów, które odpowiadałyby naszemu duchowi ludzkiemu, umysłowi i ciału pożądań, mimo że nauczył się budować je w Okresie Słońca i zachował umiejętność budowy i funkcjonowania w nich, kiedykolwiek byłoby to potrzebne lub wymagane. Dla swojej misji używał wszystkich swoich pojazdów, biorąc jedynie ciała życiowe i fizyczne od Jezusa. Kiedy Jezus miał 30 lat, Chrystus zstąpił do tych ciał i użył ich do zwieńczenia Swojej Misji na Golgocie. Po zniszczeniu ciała fizycznego, Jezus pojawił się wśród Swoich uczniów w ciele życiowym, w którym funkcjonował przez jakiś czas. Ciało życiowe jest pojazdem, z którego będzie on korzystał, kiedy przyjdzie ponownie, ponieważ nigdy nie przyjmie kolejnego ciała fizycznego. 

Zakrawa to o temat, który będziemy omawiać później, aby pokazać, iż celem całego szkolenia ezoterycznego jest taka praca nad ciałem życiowym, aby duch życiowy został podbudowany i przyspieszony. Kiedy będziemy zajmować się Inicjacją, będzie możliwe podanie większej ilości wyjaśnień, lecz obecnie nie można powiedzieć nic więcej w tym temacie. Przy wymienianiu zdarzeń związanych z egzystencją pośmiertną temat ten został częściowo omówiony i prosi się tu ucznia o odnotowanie, iż człowiek powinien podbić swoje ciało pożądań do znacznego stopnia zanim zacznie zajmować się ezoteryką. Jego trening ezoteryczny i wcześniejsze Inicjacje poświęcone są pracy nad ciałem życiowym i skutkują budową ducha życiowego. Kiedy Chrystus zstąpił do ciała Jezusa, to ten drugi był uczniem wysokiego stopnia, w związku z czym jego duch życiowy był dobrze zorganizowany. Toteż najniższy pojazd, w którym Chrystus funkcjonował, i najlepiej zorganizowany z wyższych pojazdów Jezusa były identyczne. Tak więc kiedy Chrystus przyjął ciała życiowe i fizyczne Jezusa, otrzymał pełen łańcuch pojazdów, łatających dziurę między Światem Ducha Życiowego a gęstym Światem Fizycznym. 

Znaczenie faktu, iż Jezus przeszedł przedtem kilka inicjacji, leży w efekcie, jaki wywarło to na jego ciele życiowym. Ciało życiowe Jezusa było już dostrojone do wysokich wibracji ducha życiowego. Ciało życiowe przeciętnego człowieka upadłoby natychmiast pod wpływem niesamowitych wibracji Wielkiego Ducha, który zstąpił do ciała Jezusa. Nawet to ciało, czyste i wysoce rozwinięte, nie mogło znieść tych ogromnych bodźców przez wiele lat. Kiedy czytamy o pewnych momentach, w których Chrystus tymczasowo opuszczał swoich apostołów, tak jak kiedy przeszedł po morzu, aby ponownie ich spotkać, ezoteryk wie, że Chrystus opuszczał wtedy pojazdy Jezusa, aby dać im odpocząć, zostawiając je pod opieką Braci Esseńczyków, którzy wiedzieli więcej o opiece nad takimi pojazdami niż Chrystus. 

Zmiana ta zaszła przy pełnej i dobrowolnej zgodzie Jezusa, który wiedział przez całe swoje wcielenie, że przygotowywał pojazd dla Chrystusa. Poddał się temu z radością, aby jego bracia ludzie mogli otrzymać ogromny bodziec, który został przekazany ich rozwojowi poprzez tajemnicze poświęcenie na Golgocie. 

Tak więc (jak widzimy na diagramie 14) Chrystus-Jezus posiadał dwanaście pojazdów, które formowały nieprzerwany łańcuch począwszy od Świata Fizycznego, aż do samego Tronu Boga. Toteż jest On jedyną Istotą we Wszechświecie będącą w jednoczesnym kontakcie z Bogiem i z człowiekiem, a także zdolną do pośredniczenia między nimi, ponieważ osobiście doświadczył wszystkich warunków i zna każde ograniczenie związane z fizyczną egzystencją. 

Chrystus jest wyjątkiem wśród wszystkich Istot we wszystkich siedmiu Światach. On jeden posiada dwanaście pojazdów. Nikt poza Nim nie jest w stanie poczuć takiego współczucia ani w pełni zrozumieć pozycji i potrzeb ludzkości; nikt oprócz Niego nie nadaje się do przyniesienia ulgi, która w pełni zaspokoi nasze potrzeby. 

Tak oto poznaliśmy naturę Chrystusa. Jest on najwyższym Adeptem Okresu Słońca i przyjął fizyczne i życiowe ciała Jezusa, aby móc funkcjonować bezpośrednio w Świecie Fizycznym i pojawić się wśród ludzi. Gdyby pojawił się w jawnie cudotwórczy sposób, byłoby to wbrew planom ewolucji, ponieważ na końcu Epoki Atlantyckiej ludzkość otrzymała wolność do czynienia dobra i zła. Aby mogła się stać samo-rządząca, żaden przymus nie mógł być używany. Ludzie muszą znać dobro i zło z doświadczenia. Przedtem żyli jak popadnie, lecz obecnie otrzymali wolność pod różnymi religiami Rasowymi, a każda religia dostosowała się do potrzeb danego Plemienia i Narodu. 

#### NIE POKÓJ, ALE MIECZ 

Wszystkie religie Rasowe pochodzą od Ducha Świętego. Są niewystarczające, ponieważ oparte są na prawie, które prowadzi do grzechu i przynosi śmierć, ból i cierpienie. 

Wszystkie duchy Rasowe wiedzą to i zdają sobie sprawę, że ich religie są jedynie krokami ku czemuś lepszemu. Ukazane jest to przez fakt, że wszystkie religie Rasowe, bez wyjątku, mówią o Tym, Który ma przyjść. Religia Persów mówiła o Mitrze; Chaldejczyków o Tammuzie. Starzy Nordyccy Bogowie przewidzieli nadejście „Zmierzchu Bogów”, kiedy to Sutr, jasny duch Słońca, zastąpi ich i zostanie ustanowiony nowy i lepszy porządek na Gimle, zregenerowanej ziemi. Egipcjanie czekali na Horusa, nowonarodzone Słońce. Mitra i Tammuz również są reprezentowani przez Solarne ciała niebieskie, a wszystkie główne świątynie były budowane frontem w kierunku Wschodu, tak aby promienie wschodzącego Słońca mogły świecić bezpośrednio przez otwarte drzwi. Nawet Bazylika św. Piotra w Rzymie jest tak umiejscowiona. Wszystkie te fakty ukazują, że powszechnie było wiadome, że Ten, Który miał przyjść, był duchem Słońca i miał ocalić ludzkość przed separacyjnymi wpływami, z konieczności zawartymi we wszystkich religiach Rasowych. 

Religie te były krokami, które były konieczne dla rodzaju ludzkiego, aby przygotować go na nadejście Chrystusa. Człowiek musi najpierw udoskonalić swoje „ja”, zanim będzie mógł stać się prawdziwie niesamolubny i zrozumieć wyższą fazę Uniwersalnego Braterstwa – jedność celu i zamiaru – pod którą Chrystus zbudował fundament podczas swojego pierwszego przyjścia i którą urzeczywistni, kiedy przyjdzie ponownie. 

Jako że fundamentalną zasadą religii Rasowej jest separacja, wpajająca dążenie do osobistych korzyści kosztem innych ludzi i narodów, ewidentnym jest, że jeżeli zasada ta miałaby zostać wprowadzona w stopniu ostatecznym, to rezultatem tego byłaby rosnąca tendencja destrukcyjna i ostateczne zniweczenie planu ewolucji, no chyba że zostałaby ona zastąpiona przez bardziej konstruktywną religię. 

Toteż religie separacyjne Ducha Świętego muszą ustąpić miejsca jednoczącej religii Syna, którą jest religia chrześcijańska. 

Prawo musi ustąpić Miłości, a podzielone Rasy i Narody muszą zjednoczyć się w jednym Uniwersalnym Braterstwie, z Chrystusem jako Najstarszym Bratem. 

Religia chrześcijańska nie miała jeszcze czasu na osiągnięcie tego wielkiego celu. Człowiek wciąż znajduje się w szponach dominującego Ducha Rasowego, a ideały chrześcijaństwa są dla niego, póki co, zbyt wysokie. Intelekt potrafi dostrzec pewne piękno i zdecydowanie przyznać, że powinniśmy kochać naszych wrogów, lecz pasje ciała pożądań są wciąż zbyt silne. Prawem Ducha Rasowego jest „Oko za oko”, Uczuciem jest „Wyrównam swoje rachunki!”. Serce modli się o Miłość, a ciało pożądań marzy o Zemście. Intelekt widzi teoretycznie piękno kochania swoich wrogów, lecz w praktyce bierze stronę mściwego uczucia ciała pożądań, podając jako wymówkę na „wyrównanie swoich rachunków”, że „organizm społeczny musi być chroniony”. 

Jednakże należą się gratulacje za to, że społeczeństwo czuje się zobowiązane przepraszać za stosowanie mściwych metod. Metody korekcyjne i litość stają się coraz to bardziej powszechne w administracji prawnej, co jest widoczne w przychylnym odbiorze tej współczesnej instytucji, którą jest sąd dla nieletnich. Kolejną manifestację tej samej tendencji można odnotować w rosnącej częstotliwości, z którą skazani więźniowie są zwalniani warunkowo, a także w bardziej ludzkim traktowaniu jeńców wojennych w ostatnich latach. Są to przejawy uczuć Uniwersalnego Braterstwa, którego wpływ możemy już powoli zauważyć. 

Jednak, mimo że świat postępuje i mimo że, na przykład, stosunkowo łatwo było autorowi wygłosić swoje poglądy w różnych miastach, w których dawał wykłady, a czasami gazety codzienne poświęcały jego wypowiedziom całe strony (nawet pierwsze strony), dopóki ograniczał się do mówienia o wyższych światach i stanach pośmiertnych, łatwo dało się zauważyć, że kiedy mówił o Uniwersalnym Braterstwie, jego artykuły były zawsze wyrzucane do śmieci. 

Świat ogółem jest bardzo niechętny, aby rozważać cokolwiek, co jest, jak mniema, „zbyt” niesamolubne. Musi „coś w tym być”. Nic nie jest postrzegane jako całkowicie naturalny sposób zachowania, jeżeli nie oferuje okazji ku „pokonaniu” innego człowieka. Komercyjne przedsięwzięcia są planowane i wprowadzane w oparciu o tę zasadę i w umysłach tych, którzy są zniewoleni przez pragnienie kumulowania zbędnych bogactw, idea Uniwersalnego Braterstwa przywołuje straszne wizje porzucenia kapitalizmu i stale towarzyszącego mu wykorzystywania innych, wraz ze zniszczeniem „biznesu”. Według Biblii człowiek miał rządzić światem, lecz w zdecydowanej większości wypadków jest odwrotnie – to świat rządzi człowiekiem. Każdy człowiek, który ma interesy majątkowe, w swoich bardziej świadomych chwilach przyzna, iż są one jego stałym źródłem zmartwień; że stale myśli o tym, jak utrzymać rzeczy w swoim posiadaniu lub przynajmniej jak nie zostać ich pozbawionym poprzez działania bez skrupułów, wiedząc, że inni też stale planują zagarnąć je dla siebie. Człowiek jest niewolnikiem tego, co z nieświadomą ironią nazywa „swoimi rzeczami”, kiedy w rzeczywistości to one posiadają go. Mędrzec z Concord ujął to trafnie mówiąc, że: „Rzeczy siedzą w siodle i trzymają rodzaj ludzki za lejce!”. 

Taki stan rzeczy jest rezultatem religii Rasowych, wraz z ich systemem prawnym; dlatego też wszystkie wypatrują „Tego, Który ma przyjść”. JEDYNIE religia Chrześcijańska nie wypatruje Tego, Który ma przyjść, lecz Tego, Który przyjdzie znów. Czas tego drugiego przyjścia zależy od tego, kiedy Kościół uwolni się spod Władzy Świeckiej. Kościół, szczególnie w Europie, jest uwiązany w rydwanie Władzy Świeckiej. Duchowni są skrępowani aspektami ekonomicznymi i nie ważą się obwieszczać prawd, jakie zostały im ukazane w ich badaniach. 

Jedna z osób niedawno odwiedzających Kopenhagę obserwowała tamtejszą uroczystość bierzmowania. Tamtejszy Kościół znajduje się pod kontrolą Władzy Świeckiej i wszyscy duchowni są tam wybierani przez obecną władzę. Parafianie nie mają w tej sprawie nic do powiedzenia. Mogą chodzić do kościoła lub nie, wedle uznania, lecz są zmuszani do płacenia podatków, które utrzymują instytucję Kościoła. 

Oprócz posiadania stanowiska wedle uznania Państwa, pastor parafii, której gościem był nasz świadek, był przystrojony w kilka Orderów przyznanych mu przez króla – błyszczących odznak niosących ze sobą ciche, lecz wymowne świadectwo jego stopnia poddaństwa Władzy Świeckiej. Podczas ceremonii modlił się on za króla i jego ustawodawców, aby sprawowali swoje rządy roztropnie. Tak długo, jak królowie i ustawodawcy istnieją, modlitwa ta może brzmieć bardzo stosownie, lecz wielkim szokiem było usłyszeć, jak dodał: „(...) i wszechmocny Boże, chroń i wzmocnij naszą armię i marynarkę wojenną!”. 

Taka modlitwa wyraźnie pokazuje, że Bóg, który jest czczony, to Bóg Plemienny bądź Narodowy – Duch Rasowy, ponieważ ostatnim czynem łagodnego Chrystusa Jezusa było nakazanie swojemu przyjacielowi odłożyć miecz, którym ten chciał Go ochronić. Mimo że powiedział, iż nie przyszedł przynieść pokoju, ale miecz, było to spowodowane faktem, że przewidział oceany krwi, które zostaną przelane przez wojownicze narody „chrześcijańskie” przez ich błędne rozumienie Jego nauk i ponieważ wysokie ideały nie mogą być natychmiastowo przyswojone przez ludzkość. Hurtowe morderstwa wojen i podobnych okrucieństw są brutalne, lecz stanowią dobitne przykłady na to, co Miłość może obalić. 

Pozornie istnieje sprzeczność między słowami Chrystusa Jezusa: „Nie przyszedłem przynieść pokoju, ale miecz”, a słowami niebiańskiej pieśni, która zwiastowała narodziny Jezusa: „A na Ziemi Pokój, Dobra Wola wobec ludzi”2. Jednakże sprzeczność ta jest jedynie pozorna. 

2 Tak brzmi dosłownie angielska wersja fragmentu Ewangelii wg św. Łukasza, która w Polsce 

Istnieje wielka i oczywista różnica między słowami kobiety a jej czynami, kiedy mówi: „Zamierzam posprzątać w domu”, a następnie przenosi dywany, układa krzesła jedno na drugim, tworząc przy tym zamieszanie w uprzednio uporządkowanym domu. Ktoś obserwujący tylko ten aspekt tejże czynności, byłby usprawiedliwiony mówiąc: „Ona tylko pogarsza sprawę, zamiast polepszać”, lecz kiedy cel jej pracy jest rozumiany, stosowność tymczasowego braku porządku staje się uzasadniona i w końcu dom staje się czyściejszy. 

Podobnie musimy pamiętać, że czas, który upłynął od przyjścia Chrystusa Jezusa, jest zaledwie krótką chwilą w porównaniu z okresem nawet jednego Dnia Manifestacji. Musimy nauczyć się, tak jak Whitman, „amplitudy czasu” i patrzeć ponad obecne okrucieństwa i przejawy zazdrości wojujących sekt, kierując wzrok na erę Uniwersalnego Braterstwa, która wyznaczy kolejny wielki krok postępu ludzkiego na jego długiej i niezwykłej podróży od głupca do Boga, od protoplazmy do świadomej jedności z Ojcem, do: 

    „(…) odległego, boskiego wydarzenia,     ku któremu zmierza wszelkie stworzenie”. 

Można dodać, że wyżej wspomniany pastor, podczas ceremonii przyjmowania swoich podopiecznych do Kościoła, nauczał ich, iż Jezus Chrystus był złożoną jednostką; że Jezus był śmiertelną, ludzką częścią, podczas gdy Chrystus był boskim, nieśmiertelnym Duchem. Prawdopodobnie, gdyby znana jest jako „A na Ziemi pokój ludziom dobrej woli” [przyp. tłum.]. omówiono to z nim, nie poparłby tego stwierdzenia, niemniej jednak wygłaszając je, wypowiedział okultystyczny fakt. 

#### GWIAZDA BETLEJEMSKA 

Jednoczący wpływ Chrystusa zastał przedstawiony w pięknej legendzie o czci trzech królów lub „mędrców Wschodu”, tak pięknie zaprezentowanej przez generała Lew Wallace’a w jego czarującej powieści Ben Hur. 

Trzej mędrcy – Kacper, Melchior i Baltazar – są przedstawicielami Ras białej, żółtej i czarnej i symbolizują mieszkańców Europy, Azji i Afryki, którzy są prowadzeni przez Gwiazdę do Zbawiciela Świata, przed Którym ostatecznie „klęknie wszelkie kolano” i Którego „każdy język wielbić będzie”; Który zjednoczy wszystkie rozsiane narody pod Sztandarem Pokoju i Dobrej Woli; Który sprawi, że ludzie „swe miecze przekują na lemiesze, a swoje włócznie na sierpy”. 

Mówi się, że Gwiazda Betlejemska pojawiła się o czasie narodzin Jezusa i poprowadziła trzech mędrców do Zbawiciela. 

Istnieje wiele spekulacji dotyczących natury tej Gwiazdy. Większość naukowców materialnych uznało ją za mit, a inni twierdzą, że mógł to być „przypadek” – dwa martwe Słońca mogły zderzyć się ze sobą i spowodować pożar. Jednakże każdy mistyk zna „Gwiazdę” – a także „Krzyż” – nie tylko jako symbole powiązane z życiem Jezusa i Chrystusa Jezusa, lecz także ze swojego własnego doświadczenia. Św. Paweł mówi: „aż Chrystus w was się ukształtuje”, a mistyk Anioł Ślązak wybrzmiewa: 

    „Nawet jeśli Chrystus tysiąc razy w Betlejem się narodzi       lecz nie w tobie, twa dusza będzie samotna,       Na próżno będziesz wyglądał Krzyża na Golgocie,       Jeśli sam w sobie go nie wzniesiesz”.   

Richard Wagner ukazuje swoją intuicyjną wiedzę, kiedy na pytanie Parsifala „Kto jest Graalem?” Gurnemanz odpowiada: 

    „Powiedzieć nie możemy       Lecz gdybyś był przez Niego zaproszony       Prawda nie byłaby przed tobą skrywana.       (…) do Jego krainy nie prowadzą ścieżki,       Szukaj, lecz tylko się od Niego oddalisz       Jeśli On Sam nie będzie twym przewodnikiem”.   

Pod „starymi rządami” ścieżka do Inicjacji nie była otwarta. Jedynie garstka wybranych mogła nią podążyć. Niektórzy mogli szukać tej ścieżki, lecz jedynie ci, którzy byli prowadzeni do Świątyń przez Hierofantów, znajdowali wejście. Przed przyjściem Chrystusa nie było tak otwartego zaproszenia jak: „Ktokolwiek zechce, może przyjść”. 

Jednakże, gdy na Golgocie została przelana krew, „zasłona przybytku rozdarła się” (z powodów, które zostaną podane później) i od tamtej pory każdy, kto szuka wstępu, zostanie przyjęty. 

W Świątyniach Misterium Hierofanci nauczali swoich podopiecznych, że w Słońcu jest zarówno duchowa, jak i fizyczna siła. Ta druga siła w promieniach słonecznych jest zasadą płodności w naturze. Powoduje wzrost świata roślin i w ten sposób utrzymuje przy życiu świat zwierząt i ludzi. Jest to energia podbudowująca, która jest źródłem wszelkiej siły fizycznej. 

Ta fizyczna, solarna energia osiąga swój najwyższy wyraz w środku lata, kiedy dni są najdłuższe, a noce najkrótsze, ponieważ promienie słoneczne padają wtedy bezpośrednio na półkulę północną. W tym czasie siły duchowe są najbardziej bierne. 

Z drugiej strony, w grudniu, podczas długich zimowych wieczorów, siła fizyczna słonecznego ciała niebieskiego jest uśpiona, a siły duchowe osiągają swój maksymalny stopień aktywności. 

Noc między 24 a 25 grudnia jest Nocą Świętą par excellence (w najwyższym tego słowa znaczeniu) całego roku. Znak zodiaku nieskazitelnej niebiańskiej Dziewicy unosi się nad wschodnim horyzontem około północy. Słońce Nowego Roku rodzi się wtedy i rozpoczyna swoją podróż z punktu wysuniętego najdalej na południe w stronę półkuli północnej, aby uratować (fizycznie) znajdującą się tam część ludzkości przed ciemnością i głodem, który nastąpiłby nieuniknienie, gdyby Słońce pozostawało stale na południu od równika. 

Dla ludzi z półkuli północnej, skąd pochodzą wszystkie dzisiejsze religie, Słońce znajduje się bezpośrednio pod ziemią, a wpływy duchowe na północy są najsilniejsze o północy 24 grudnia. 

W związku z tym staje się oczywistym, że byłby to najlepszy moment dla tych, którzy pragnęliby podjąć zdecydowany krok ku Inicjacji, aby świadomie zbliżyć się do duchowego Słońca, szczególnie po raz pierwszy. 

Toteż uczniowie, którzy gotowi byli na Inicjację, byli skierowani przez Hierofantów Misteriów i przy pomocy ceremonii wykonywanych w Świątyni zostali wprowadzeni w stan uniesienia, w którym przekraczali warunki fizyczne. W ich duchowym widzeniu bryła Ziemi stała się przezroczysta i widzieli o północy Słońce – „Gwiazdę”! Nie widzieli oni jednak swymi duchowymi oczami fizycznego Słońca, lecz Ducha w Słońcu – Chrystusa – ich Duchowego Zbawcę, tak jak fizyczne Słońce było ich fizycznym Zbawcą. 

To właśnie ta Gwiazda świeciła w tę Świętą Noc i nadal przyświeca mistykowi w nocnej ciemności. Kiedy hałas i zmieszanie fizycznych aktywności zostają uciszone, wchodzi on do swojego zacisza i szuka drogi do Króla Pokoju. Lśniąca Gwiazda jest zawsze obecna, by go prowadzić, a jego dusza słyszy proroczą pieść „A na Ziemi Pokój, Dobra Wola wobec ludzi”. 

Pokój i dobra wola wszystkim bez wyjątku; nie ma miejsca dla choćby jednego wroga bądź wyrzutka! Czy to dziwne, że tak ciężko jest nauczyć ludzkość tak wysokich standardów? Czy istnieje lepszy sposób na ukazanie piękna i konieczności pokoju, dobrej woli i miłości niż skontrastowanie ich z obecnym stanem wojny, samolubstwa i nienawiści? 

Im silniejsze światło, tym ciemniejszy cień przez nie rzucany. Im wyższe mamy ideały, tym jawniej widzimy nasze przywary. 

Niestety na obecnym etapie rozwoju ludzkość chce się uczyć jedynie poprzez najcięższe doświadczenia. Jako Rasa musi ona stać się absolutnie samolubna, aby poczuć skutki samolubstwa innych, tak jak jednostka musi zachorować, aby poczuć się całkowicie wdzięczna za zdrowie. 

Religia błędnie zwana chrześcijańską jest zatem najkrwawszą religią znaną ludzkości, wliczając nawet mahometanizm, który pod tym względem jest nieco pokrewny naszemu błędnie stosowanemu chrześcijaństwu. Na polu bitwy i za czasów inkwizycji zostały popełnione niezliczone i niewyobrażalne okropieństwa w imię łagodnego Jezusa Chrystusa. Miecz i Kielich Winny – spaczony Krzyż i Kielich Komunijny – są środkami, poprzez które silniejsze z tak zwanych, narodów chrześcijańskich uzyskały zwierzchność nad barbarzyńskimi ludami, a nawet nad innymi słabszymi narodami wyznającymi tę samą wiarę, co ich zdobywcy. Potwierdzi to najbardziej powierzchowne badanie historii Ras Grecko-Łacińskiej, Krzyżackiej i Anglosaskiej. 

Podczas gdy człowiek znajdował się pod pełną kontrolą Religii Rasowych, każdy naród stanowił zjednoczoną całość. Interesy jednostki były dobrowolnie poddawane na rzecz interesów społeczności. Wszyscy byli „pod prawem”. Wszyscy byli przede wszystkim członkami swoich plemion, a dopiero później jednostkami. 

W obecnym czasie istnieje tendencja w przeciwnym kierunku – do wynoszenia „własnego ja” ponad wszystko inne. Rezultat tego jest widoczny w problemach ekonomicznych i przemysłowych, które nawiedzają każdy naród i domagają się rozwiązań. 

Stan rozwoju, w którym każdy człowiek czuje się jako absolutnie niezależna jednostka, Ego, idące niezależnie własnym torem, jest koniecznym etapem. Narodowa, plemienna i rodzinna jedność musi zostać najpierw przerwana, zanim Uniwersalne Braterstwo będzie mogło się urzeczywistnić. Reżim Paternalizmu został w dużej mierze zastąpiony przez rządy Indywidualizmu. Coraz bardziej poznajemy złe aspekty tego drugiego w miarę postępu naszej cywilizacji. Nasza niesystematyczna metoda dzielenia produktów pracy, pazerność garstki i wykorzystywanie wielu – te zbrodnie społeczne są przyczyną nadprodukcji, kryzysów przemysłowych i zakłóceń porządku pracy, niszczących pokój wewnętrzny. Wojna przemysłowa dnia dzisiejszego sięga znacznie dalej i jest bardziej wyniszczająca niż wojny militarne między narodami. 

#### SERCE JAKO ANOMALIA 

Żadna lekcja, mimo że jej prawda może być powierzchownie akceptowana, nie ma żadnej prawdziwej wartości jako aktywna zasada życia, dopóki serce nie nauczy się jej w tęsknocie i rozgoryczeniu, a lekcja, której człowiek musi się w ten sposób nauczyć, jest taka, że to, co nie jest korzystne dla wszystkich, nigdy nie może być prawdziwie korzystne dla kogokolwiek. Przez około 2000 lat delikatnie zgadzaliśmy się ustami, że powinniśmy prowadzić nasze życia w zgodzie z taki maksymami jak: „Odpłacaj dobrem za zło”. Serce pragnie litości i miłości, lecz Rozum pragnie środków agresywnych i mściwych, jeśli nie dla zemsty, to przynajmniej jako środki zapobiegania powielaniu wrogości. To właśnie ten rozłam głowy i serca powstrzymuje przed wzrostem prawdziwego poczucia Uniwersalnego Braterstwa i wprowadzeniem nauk Chrystusa – Pana Miłości - w życie. 

Umysł jest punktem skupienia, przez który Ego staje się świadome materialnego wszechświata. Jako narzędzie do przyswajania wiedzy w tych królestwach umysł jest nieoceniony, lecz kiedy przyjmuje on rolę dyktatora w relacji człowiek-człowiek, to tak jakby soczewka mówiła astronomowi, który fotografuje Słońce przy pomocy teleskopu: „Nie ustawiłeś mnie odpowiednio. Nie patrzysz na Słońce w prawidłowy sposób. Myślę, że w ogóle nie ma sensu fotografować Słońca i chcę abyś skierował mnie na Jowisz. Promienie słoneczne nagrzewają mnie zbyt mocno i najprawdopodobniej mnie uszkodzą”. 

Jeśli astronom wykorzystuje swoją wolę i kieruje teleskop w zgodzie z nią, mówiąc jej, żeby czyniła swoją powinność i transmitowała promienie, które w nią uderzają, pozostawiając kwestię rezultatu astronomowi, praca będzie szła dobrze; lecz jeśli soczewka ma silniejszą wolę i mechanizm teleskopu z nią współpracuje, astronom będzie poważnie skrępowany w rywalizacji z buntowniczym narzędziem, czego rezultatem będą rozmazane zdjęcia o minimalnym lub kompletnym braku wartości. 

Tak samo jest z Ego. Pracuje ono z trzyaspektowym ciałem, które to kontroluje lub powinno kontrolować za pomocą umysłu. Niestety ciało to posiada własną wolę i umysł często pomaga mu i podżega je, niwecząc tym samym plany Ego. 

Ta antagonistyczna „niższa wola” stanowi wyraz wyższej części ciała pożądań. Kiedy zaszedł podział Słońca, Księżyca i Ziemi, na początku Epoki Lemuriańskiej, bardziej zaawansowana część tworzonej ludzkości doświadczyła podziału ciała pożądań na wyższą i niższą część. Reszta ludzkości doświadczyła tego w pierwszej części Epoki Atlantyckiej. 

Ta wyższa część ciała pożądań stała się czymś w rodzaju duszy zwierzęcej. Zbudowała ona ośrodkowy układ nerwowy i mięśnie podległe woli, kontrolując przez nie niższą część trzyaspektowego ciała, dopóki nie nadano ogniwa umysłu. Wtedy umysł „złączył się” z ta duszą zwierzęcą i stał się współrządzącym. 

W związku z tym umysł jest przywiązany do pragnienia; jest usidlony w samolubnej niższej naturze, utrudniając duchowi kontrolę nad ciałem. Skupiający umysł, który powinien być sprzymierzeńcem wyższej natury, jest wyobcowany przez niższą naturę, a także sprzymierzony z nią – zniewolony przez pożądanie. 

Prawo religii rasowych zostało nadane, aby uwolnić intelekt od pożądania. „Strach przed Bogiem” został wystawiony do walki z „pożądaniami ciała”. Jednakże to nie wystarczyło, aby umożliwić ludziom stanie się panami swojego ciała i zapewnić jego ochoczą współpracę. Dla ducha stało się koniecznym, aby znaleźć w ciele inny punkt strategiczny, który nie znajdowałby się pod panowaniem natury pożądań. Wszystkie mięśnie są wyrazami ciała pożądań i prostą drogą do miejsca, w którym zdradliwy umysł jest zaślubiony z pożądaniem i rządzi tam jako najwyższy. 

Gdyby Stany Zjednoczone toczyły wojnę z Francją, to nie wysyłałyby swoich oddziałów do Anglii, licząc, iż w ten sposób zmuszą Francję do kapitulacji. Wysłałyby swoich żołnierzy do Francji i tam toczyły walkę. 

Tak jak mądry generał, Ego obrało podobną strategię. Nie rozpoczęło swojej kampanii poprzez przejęcie kontroli nad jednym z gruczołów, jako że stanowią one wyrazy ciała życiowego. Przejęcie kontroli nad mięśniami podległymi woli również nie było możliwe, ponieważ są one zbyt dobrze skoszarowane przez wroga. Ta część układu mięśni gładkich, która jest kontrolowana przez układ współczulny, także nie nadawałaby się do tego celu. Ego musi uzyskać bardziej bezpośredni kontakt z ośrodkowym układem nerwowym. Aby to uczynić i zabezpieczyć bazę dla operacji w kraju wroga, musi kontrolować mięsień, który jest gładki, a mimo to połączony z somatycznym układem nerwowym. Takim mięśniem jest serce. 

Poprzednio mówiliśmy o dwóch rodzajach mięśni – o podległych woli i gładkich. Te drugie są uformowane w podłużne paski i są związane z funkcjami nie będącymi pod kontrolą woli, takimi jak trawienie, oddychanie, wydalanie itp. Mięśnie podległe woli to te, które są kontrolowane przez wolę przez somatyczny układ nerwowy, tak jak mięśnie rąk i ramion. Mają one zarówno podłużne, jak i poprzeczne prążki. 

Powyższe tyczy się wszystkich mięśni w ciele oprócz serca, które jest mięśniem niepodległym woli (tak jak mięśnie gładkie). Na ogół nie możemy kontrolować krążenia krwi, a w normalnych warunkach bicie serca ma ustaloną wartość. Jednak, ku zdziwieniu fizjologów, serce jest poprzecznie prążkowane, tak jak mięsień podległy woli. Jest to jedyny organ w ciele charakteryzujący się taka osobliwą cechą, lecz, na podobieństwo Sfinksa, odmawia dostarczenia naukowcom materiału do odpowiedzi na tę zagadkę. 

Naukowiec okultystyczny z łatwością znajduje odpowiedź w pamięci natury. Z tego zapisu dowiaduje się, że kiedy Ego tworzyło twierdzę w sercu, to te składało się wyłącznie z podłużnych pasków, tak jak każdy mięsień gładki. Lecz, w miarę jak Ego przejmowało coraz to większą kontrolę nad sercem, stopniowo rozwinęły się poprzeczne prążki. Nie ma ich tak wiele ani nie są tak wyraźnie zdefiniowane, jak na mięśniach, będących pod pełną kontrolą ciała pożądań, lecz w miarę jak altruistyczne zasady miłości i braterstwa rosną w siłę i stopniowo zdobywają władzę nad rozumem, który umiejscowiony jest w pożądaniu, poprzeczne prążki będą stawać się liczniejsze i wyraźniejsze. 

Jak stwierdzono uprzednio, atom nasienny ciała fizycznego jest za życia umiejscowiony w sercu i zabierany dopiero po śmierci. Aktywna praca Ego odbywa się we krwi. Ponadto, jeżeli wyłączymy płuca, serce jest jedynym organem w ciele, przez który przepływa cała krew w każdym obiegu. 

Krew jest najwyższą ekspresją ciała życiowego, jako że odżywia cały organizm fizyczny. Jest ona także w pewnym sensie pojazdem pamięci podświadomej i ma kontakt z Pamięcią Natury, umiejscowioną w najwyższym obszarze Regionu Eterycznego. Krew niesie obrazy życia od przodków do potomków przez pokolenia tam, gdzie jest wspólna krew wyprodukowana przez endogamię. 

W głowie znajdują się trzy punkty, z których każdy jest miejscem dla jednego z trzech aspektów ducha (zobacz diagram 17), drugi i trzeci aspekt mają jeszcze dodatkowe punkty. 

Ciało pożądań jest spaczonym wyrazem Ego. Konwertuje „Indywidualność” ducha w „samolubstwo”. Indywidualność nie idzie po trupach do celu. Samolubstwo tak. Miejsce ducha ludzkiego znajduje się głównie w szyszynce, a drugorzędnie w mózgu i ośrodkowym układzie nerwowym, który kontroluje mięśnie podległe woli. 

Miłość i jedność w Świecie Ducha Życiowego znajdują swój iluzoryczny odpowiednik w Regionie Eterycznym, z którym jesteśmy powiązani za pomocą ciała życiowego, które promuje miłość i jedność płci. Duch życiowy ma miejsce głównie w przysadce mózgowej, a drugorzędnie w sercu, które stanowi bramę dla krwi, która odżywia mięśnie. 

Niepodejmujący żadnych działań Duch Boski – Cichy Obserwator – znajduje swoją ekspresję materialną w pasywnym i bezwładnym szkielecie ciała fizycznego, które jest posłusznym narzędziem innych ciał, lecz nie ma mocy, aby działać w oparciu o inicjatywę własną. Duch Boski ma swoją twierdzę w nieprzenikalnym punkcie u korzenia nosa. 

W rzeczywistości jest tylko jeden duch, Ego, lecz patrząc na nie ze Świata Fizycznego, jest on podzielone na trzy aspekty, które pracują tak, jak to opisano. 

Kiedy krew przepływa przez serce, obieg po obiegu, godzina po godzinie przez całe życie, odciska ona obrazy, które ze sobą niesie, na atomach nasiennych, póki obrazy te są wciąż świeże, tworząc tym samym wierny zapis życia, które jest trwale odbijane na duszy w egzystencji pośmiertnej. Krew jest zawsze w najbliższym kontakcie z duchem życiowym, duchem miłości i jedności, toteż serce stanowi dom miłości altruistycznej. 

Gdy obrazy te przechodzą do wewnątrz do Świata Ducha Życiowego, w którym znajduje się prawdziwa pamięć natury, nie przechodzą przez powolne zmysły fizyczne, lecz bezpośrednio przez czwarty eter zawarty w powietrzu, którym oddychamy. W Świecie Ducha Życiowego duch życiowy widzi znacznie wyraźniej niż w gęstszych Światach. W swoim wysokim domu ma kontakt z Mądrością Kosmiczną i w każdej sytuacji natychmiast wie, co zrobić, i przesyła te informacje ze wskazówkami i odpowiednimi czynami z powrotem do serca, które także bez zwłoki przesyła je do mózgu poprzez medium nerwu błędnego, czego rezultatem jest „pierwsze wrażenie” – intuicyjny impuls, który zawsze jest dobry, ponieważ jest pobierany bezpośrednio z fontanny Kosmicznej Mądrości i Miłości. 

Wszystko to dzieje się tak szybko, że serce ma kontrolę zanim wolniejszy rozum ma czas na „przejęcie sytuacji” do pewnego stopnia. To właśnie tą myśl człowiek „myśli sobie w swoim sercu” i prawdą jest, że „taki jest”. Człowiek jest z natury duchem dziewiczym, dobrym, szlachetnym i prawdziwym w każdym sensie. Wszystko, co nie jest dobre, pochodzi z niższej natury, z tego iluzorycznego odbicia Ego. Duch dziewiczy zawsze daje dobrą radę. Gdybyśmy tylko mogli podążać za impulsami serca – za pierwszą myślą – Uniwersalne Braterstwo zostałoby zrealizowane tu i teraz. 

Lecz to jest miejsce, w którym zaczynają się kłopoty. Po otrzymaniu dobrej porady w formie pierwszej myśli, umysł zaczyna rozumować z takim rezultatem, że, w znacznej większości wypadków, zdobywa przewagę nad sercem. Teleskop ustawia własny punkt skupienia i wskazuje tam, gdzie chce, nie bacząc na astronoma. Umysł i ciało pożądań niweczą plany ducha poprzez przejęcie kontroli. Jako że brak im mądrości duchowej, zarówno duch, jak i ciało cierpią. 

Fizjolodzy zauważają, że pewne obszary mózgu są poświęcone poszczególnym aktywnościom myślowym, a frenologowie pchnęli tę gałąź nauki jeszcze dalej. Obecnie wiadome jest, że myśl niszczy tkanki nerwowe. To, a także wszystkie inne odpady ciała, są zastępowane przez krew. Kiedy, przez rozwój serca w mięsień podległy woli, krążenie krwi w końcu przejdzie pod absolutną kontrolę jednoczącego ducha życiowego – Ducha Miłości – duch ten będzie wtedy w zasięgu władzy, aby powstrzymywać krew od wpływania do obszarów mózgu poświęconych celom samolubnym. W rezultacie te poszczególne ośrodki myślowe ulegną stopniowej atrofii. 

Z drugiej strony duch będzie w stanie zwiększać dopływ krwi, kiedy mentalne aktywności będą altruistyczne, nabudowując w ten sposób obszary poświęcone altruizmowi, tak aby z czasem natura pożądań została podbita, a umysł wyzwolony przez Miłość ze swojego przywiązania do pożądań. Jedynie przez pełną emancypację przez Miłość człowiek może wznieść się ponad prawo i stać się prawem dla samego siebie. Podbijając siebie, podbije cały Świat. 

Poprzeczne prążki serca mogą zostać zbudowane przy pomocy pewnych ćwiczeń treningu okultystycznego, lecz, jako że niektóre z tych ćwiczeń są niebezpieczne, powinny być wykonywane jedynie pod nadzorem kompetentnego nauczyciela. Aby żaden czytelnik tej książki nie dał się zwieść oszustom twierdzącym, iż posiadają umiejętności i chęć do takiego nauczania za opłatą, powtarza się z naciskiem, że żaden prawdziwy okultysta nie chwali się ani nie reklamuje swoich okultystycznych umiejętności, nie sprzedaje okultystycznych informacji ani nie pobiera opłaty za pojedyncze lekcje ani kursy, nie zgodzi się także na żaden pokaz swych umiejętności. Jego praca jest wykonywana w najmniej przykuwający uwagę sposób i jedynie dla szczerej pomocy innym, bez myślenia o sobie. 

Tak jak zostało powiedziane na początku rozdziału, wszystkie osoby szczerze pragnące wyższej wiedzy mogą być pewne, że jeżeli będą jedynie szukać, to znajdą otwartą dla siebie drogę. Sam Chrystus przygotował tę ścieżkę dla „kogokolwiek, kto pragnie”. Będzie wspierał i witał wszystkich prawdziwych poszukiwaczy, którzy pragną pracować na Uniwersalne Braterstwo. 

#### TAJEMNICA GOLGOTY 

Przez ostatnie 2000 lat wiele zostało powiedziane o „oczyszczającej krwi”. Krew Chrystusa jest wysławiana z ambony jako najwyższe lekarstwo na grzech, jedyny środek odkupienia i zbawienia. 

Lecz skoro prawa Ponownych Narodzin i Konsekwencji działają w taki sposób, że ewoluujące osoby zbierają to, co zasiały, i jeżeli impuls ewolucyjny stale wynosi ludzkość wyżej i wyżej, aby ostatecznie osiągnąć perfekcję, to skąd potrzeba odkupienia i zbawienia? Nawet jeśli istniałaby taka potrzeba, to jak śmierć jednostki może pomóc reszcie? Czy nie byłoby szlachetniejszym ponosić konsekwencje własnych czynów, zamiast chować się za kimś innym? Są to niektóre z obiekcji przeciwko doktrynie pokuty zastępczej i odkupienia przez krew Chrystusa Jezusa. Postaramy się odpowiedzieć na nie, zanim ukażemy logiczną harmonię między działaniem Prawa Konsekwencji a Pokutą Chrystusa. 

Przede wszystkim całkowitą prawdą jest to, że impuls ewolucyjny działa tak, aby osiągnąć ostateczną perfekcje dla wszystkich. Jednak są tacy, którzy stale zostają w tyle. Dopiero co przeszliśmy przez punkt ekstremalnego materializmu i przechodzimy przez szesnaście Ras. Kroczymy „szesnastoma ścieżkami ku destrukcji”, a co za tym idzie ryzyko pozostania w tyle jest znacznie większe niż na jakimkolwiek innym etapie podróży ewolucyjnej. 

Teoretycznie czas jest niczym. Pewna liczba istot może zostać tak daleko w tyle, że będzie musiała zostać porzucona, aby podjąć dalszą ewolucję w innym planie, w którym będzie kontynuowała swoją podróż ku perfekcji. Niemniej jednak nie byłaby to ewolucja pierwotnie dla nich zaprojektowana i rozsądnie jest zakładać, iż wyniesione Inteligencje pełniące pieczę nad naszą ewolucją korzystają ze wszelkich środków, aby przeprowadzić bezpiecznie tak wiele będących się pod ich opieką istot, jak to możliwe. 

W zwyczajnej ewolucji prawa Ponownych Narodzin i Konsekwencji są idealnie adekwatne do wynoszenia większej części fali życiowej ku perfekcji, lecz nie wystarczają one w przypadku opieszałych, którzy zalegają na tyłach w różnych Rasach. Podczas etapu indywidualizmu, który jest momentem kulminacyjnym iluzji separacji, cały rodzaj ludzki potrzebuje dodatkowej pomocy, lecz opieszałym należy dostarczyć pewną dodatkową pomoc specjalną. 

Misja Chrystusa miała na celu dostarczenie tej specjalnej pomocy, aby zbawić opieszałych. Powiedział, że przyszedł, aby odnaleźć i ocalić to, co było stracone. Otworzył drogę Inicjacji dla wszystkich, którzy chcą jej szukać. 

Przeciwnicy pokuty zastępczej mówią, że tchórzostwem jest chować się za innymi; że każdy człowiek powinien chcieć ponosić konsekwencje własnych czynów. 

Rozważmy analogiczny przypadek. Wody Wielkich Jezior zwężają się w Niagarze. Ta ogromna ilość wody płynie szybko ku wodospadom przez trzydzieści kilometrów. Koryto rzeki jest pełne kamieni i, jeżeli osoba znajdująca się za pewnym miejscem nie straci życia w progach rzecznych ponad wodospadem, to z pewnością utraci je wypadając poza krawędź. 

Załóżmy, że pojawił się człowiek, który żałując ofiar prądu rzecznego, umieścił linę nad wodospadem, mimo że wiedział, że czyniąc tak, sam nie miałby żadnych szans, aby uniknąć śmierci ze względu na istniejące warunki. Jednak z radością i z własnej woli poświęcił swoje życie i umieścił linę, modyfikując tym samym poprzednie warunki tak, aby w przeciwnym wypadku bezbronne ofiary, które chwyciłyby się liny, mogły zostać ocalone i od tamtej pory nikt nie musiałby zostać stracony. 

Co pomyślelibyśmy o człowieku, który wpadł do wody z powodu swojego własnego braku uwagi i szaleńczo usiłował dotrzeć do brzegu, lecz powiedział: „Co!? Ocaliłem się i staram się uniknąć kary za własny brak uwagi poprzez chowanie się za siłą innej osoby, która sama nie poczyniła żadnej pomyłki i oddała swoje życie, aby ktoś taki jak ja mógł żyć? Nie, nigdy! To nie byłoby „męskie”. Wypiję to, co nawarzyłem!” Czy nie zgodzilibyśmy się wszyscy, iż taki człowiek jest głupcem? 

Nie wszyscy potrzebują zbawienia. Chrystus wiedział, że istnieje ogromna liczba istot, które nie wymagają takiego zbawienia. Lecz, tak jak istnieje dziewięćdziesiąt dziewięć procent, nad którymi prawa Ponownych Narodzin i Konsekwencji sprawują dobrą opiekę i którzy w taki sposób osiągną perfekcję, tak i istnieją „grzesznicy”, którzy „ugrzęźli” w materii i nie mogą uciec bez liny. Chrystus przyszedł, aby ich ocalić i przynieść pokój i dobrą wolę dla wszystkich, poprzez wyniesienie ich na konieczny poziom duchowości, wywołując zmianę w ich ciałach pożądań, co uczyni wpływ ducha życiowego na serce bardziej skutecznym. 

Jego młodsi bracia, duchy Słońca, Archaniołowie, pracowali jako Duchy Rasowe nad ciałami pożądań człowieka, lecz ich praca była z zewnątrz. Była to po prostu odbita duchowa siła słoneczna i przeszła ona przez Księżyc, jako że światło księżyca jest odbitym światłem słonecznym. Chrystus, Główny Adept duchów Słońca, wszedł bezpośrednio w ciało fizyczne Ziemi i przyniósł bezpośrednią siłę słoneczną, tym samym umożliwiając Sobie wpływanie na nasze ciała pożądań z wewnątrz. 

Człowiek nie może wpatrywać się w Słońce długo bez utraty wzroku, ponieważ wibracje Słońca są tak szybkie, że niszczą siatkówkę oka. Lecz może on patrzeć bez szkodliwych rezultatów na Księżyc, jako że jego wibracje są znacznie wolniejsze. Jest to również światło słoneczne, lecz jego wyższe wibracje zostają wchłaniane przez Księżyc, który następnie odbija pozostałości w naszą stronę. 

Tak właśnie jest z impulsami duchowymi, które pomagają człowiekowi ewoluować. Powodem, dla którego Ziemia została wyrzucona ze Słońca, było to, że nasza ludzkość nie mogła znieść olbrzymich fizycznych i duchowych impulsów słonecznych. Nawet po tym jak oddalono Ziemię od Słońca na ogromny dystans, duchowy impuls wciąż byłby zbyt silny dla dobra człowieka, gdyby nie był on najpierw wysyłany na Księżyc. Wielu Archaniołów (zwyczajnych Duchów Słońca) zostało przydzielonych Jehowie do pomocy w kierowaniu tych duchowych impulsów ze Słońca na ludzkość Ziemi, w formie Religii Jehowy bądź Rasowych. 

Najniższym pojazdem Archaniołów jest ciało pożądań. Nasze ciało pożądań zostało dodane w Okresie Księżyca, w którym to czasie Jehowa był najwyższym Adeptem. Toteż Jehowa jest w stanie zajmować się ciałem pożądań człowieka. Najniższym pojazdem Jehowy jest duch ludzki (zobacz diagram 14), a jego odpowiednikiem jest ciało pożądań. Archaniołowie są Jego pomocnikami, ponieważ są w stanie zarządzać duchowymi siłami słonecznymi, a ich najniższym pojazdem jest ciało pożądań. Tak więc są oni w stanie pracować z ludzkością i przygotowywać ją na czas, w którym będzie ona mogła otrzymywać impulsy duchowe bezpośrednio ze Słonecznego Ciała Niebieskiego, bez interwencji Księżyca. 

W rękach Chrystusa, będącego najwyższym Adeptem Okresu Słońca, leży zadanie wysyłania tego impulsu. Impuls, który odbijał Jehowa, był wysłany przez Chrystusa, który przygotowywał w ten sposób zarówno Ziemię, jak i ludzkość na swoje bezpośrednie wejście. 

Wyrażenie „przygotowywał Ziemię” oznacza, że cała ewolucja na danej planecie odbywa się wraz z ewolucją samej tej planety. Jeżeli jakiś obserwator, mający dar widzenia duchowego, obejrzał ewolucję naszej Ziemi od jakiejś odległej gwiazdy, zauważyłby stopniową zmianę, która zachodziła w ciele pożądań Ziemi. 

Podczas starego systemu, ciała pożądań ogółu ludzkości były ulepszone dzięki prawu. Praca ta cały czas przebiega u większości osób, które przygotowują się w ten sposób do wyższego życia. 

Wyższe życie (Inicjacja) nie zaczyna się jednak, dopóki nie rozpocznie się praca nad ciałem życiowym. Środkiem używanym do wprowadzania tego w życie jest Miłość, a raczej Altruizm. To pierwsze słowo jest tak nadużywane, że nie przekazuje już znaczenia, które miało. 

Podczas starego systemu rządów ścieżka Inicjacji nie była otwarta i wolna dla wszystkich, lecz jedynie dla kilku wybranych. Hierofanci Misteriów zbierali pewne rodziny w Świątyniach, separując je od reszty ludzi. Te wybrane rodziny były wtedy dokładnie pilnowane w kwestii pewnych rytuałów i ceremonii. Ich małżeństwa i stosunki płciowe były regulowane przez Hierofantów. 

Efektem tego była produkcja rasy mającej odpowiedni stopień rozluźnienia między ciałami fizycznym a życiowym, a także obudzenie ciała pożądań z jego letargu podczas snu. Tym samym kilka specjalnych jednostek zostało odpowiednio przysposobionych do Inicjacji i otrzymało szanse, które nie mogły być dane wszystkim. Widzimy przypadki tej metody wśród Żydów, wśród których plemię Lewi było wybrane na Templariuszy, a także w kaście Braminów, którzy byli jedyną klasą duchowną wśród Hindusów. 

Misja Chrystusa, poza ocaleniem zagubionych, miała na celu uczynienie Inicjacji możliwą dla wszystkich. Toteż Jezus nie był Lewitą klasy, która dziedziczyła kapłaństwo. Przyszedł od zwykłych ludzi i, mimo że nie pochodził z klasy nauczycieli, Jego nauki były wyższe niż te Mojżesza. 

Chrystus Jezus nie przeczył Mojżeszowi, prawu ani prorokom. Przeciwnie, uznawał ich wszystkich i pokazywał ludziom, że byli oni Jego świadkami, jako że wszyscy wskazywali na Tego Jedynego, Który miał przyjść. Powiedział ludziom, że rzeczy te spełniły swoje zadanie i że odtąd Miłość musi zastąpić Prawo. 

Chrystus Jezus został zabity. W związku z tym faktem, dochodzimy do najwyższej i fundamentalnej różnicy między Nim a poprzednimi nauczycielami, w których narodziły się Duchy Rasowe. Wszyscy oni umierali i muszą rodzić się ponownie i ponownie, aby pomagać swoim ludom wypełniać swoje przeznaczenie. Archanioł Michał (Duch Rasowy Żydów) wychował Mojżesza, który został zabrany na Górę Nebo, aby umrzeć. Odrodził się jako Eliasz. Eliasz powrócił jako Jan Chrzciciel. Budda umarł i reinkarnował jako Shankaracharya. Kryszna mówi: „Kiedykolwiek następuje rozkład Dharmy (...) i (...) wyniesienie Adharmy, wtedy ja przychodzę, aby chronić dobro, aby unicestwić złoczyńców, dla dobra bezpiecznej pozycji Dharmy. Rodzę się z wieku na wiek”. 

Kiedy przyszła śmierć, twarz Mojżesza świeciła się, a ciało Buddy zapłonęło. Wszyscy oni osiągnęli etap, w którym duch zaczyna świecić z wewnątrz, lecz wtedy umierali. 

Chrystus Jezus osiągnął ten etap na Górze Przemienienia Pańskiego. Jest to niezmiernie ważne, że Jego prawdziwa praca nastąpiła po tym wydarzeniu. Cierpiał, został zabity – i zmartwychwstał. 

Bycie zabitym znacząco różni się od umierania. Krew, która stanowiła pojazd Ducha Rasowego, musi spłynąć i zostać oczyszczona spod tego zanieczyszczającego wpływu. Miłość ojca i matki, zarezerwowana wyłącznie dla innych ojców i matek, musi odejść – w przeciwnym razie Uniwersalne Braterstwo i wszystko obejmująca Altruistyczna Miłość nigdy nie staną się faktem. 

#### OCZYSZCZAJĄCA KREW 

Kiedy Zbawiciel Chrystus Jezus został ukrzyżowany, Jego ciało zostało przekute w pięciu miejscach – w pięciu centrach, w których płyną prądy ciała życiowego. Natomiast nacisk korony cierniowej spowodował także wypływ z szóstego miejsca. (Jest to wskazówka dla tych, którzy znają już te prądy. Pełne objaśnienie tej kwestii nie może zostać podane publicznie w tym momencie). 

Kiedy krew wypłynęła z tych centrów, wielki Duch Słońca Chrystus został uwolniony z fizycznego pojazdu Jezusa i przeniósł się do wewnątrz Ziemi, wraz ze swoimi indywidualnymi pojazdami. Istniejące już pojazdy planetarne przeniknął swoimi własnymi pojazdami i w mgnieniu oka rozprzestrzenił swoje własne ciało pożądań na całą planetę, co umożliwiło mu od tamtej pory pracę nad Ziemią i jej ludzkością od wewnątrz. 

W tamtym momencie ogromna fala duchowego światła słonecznego zalała Ziemię. Podniosła zasłonę, którą Duch Rasowy zasłaniał Świątynię, aby trzymać z dala wszystkich za wyjątkiem kilku wybranych. Czyn ten uczynił od tamtej pory Ścieżkę Inicjacji wolną dla wszystkich. Jeżeli chodzi o Światy Duchowe, to fala ta zmieniła warunki Ziemi niczym błyskawica, lecz na gęste, konkretne warunki wpływa ona, oczywiście, znacznie wolniej. 

Tak jak wszystkie szybkie i wysokie wibracje światła, ta wielka fala oślepiła ludzi swoją oszałamiającą jaskrawością, więc mówiono, że „Słońce zostało zaćmione”. To, co rzeczywiście miało miejsce, to całkowita odwrotność. Słońce nie zostało zaćmione, lecz świeciło ze zjawiskową wspaniałością. To nadmiar światła oślepił ludzi i dopiero gdy cała Ziemia zaabsorbowała ciało pożądań jasnego Słonecznego Ducha, wibracje powróciły do normalnej częstotliwości. 

Wyrażenie „oczyszczająca krew Chrystusa Jezusa” oznacza, że gdy krew ta spływała na Kalwarii, to niosła ze sobą wielkiego Słonecznego Ducha, Chrystusa, Który w ten sposób zapewnił sobie wstęp do ziemi i od tamtej chwili stał się jej Regentem. Rozprzestrzenił swoje własne ciało pożądań na planecie, tym samym oczyszczając ją ze wszystkich niecnych wpływów, które urosły za reżimu Ducha Rasowego. 

Pod prawem rasowym wszyscy grzeszyli, ba - nawet nie mogli się temu oprzeć. Nie ewoluowali jeszcze do punktu, w którym mogliby czynić dobro z Miłości. Natura pożądań była tak silna, że niemożliwością było, aby całkowicie nad nią panowali, dlatego też ich długi namnożone pod Prawem Konsekwencji osiągnęły monstrualne rozmiary. Ewolucja byłaby okropnie opóźniona i wielu z naszej fali życiowej zostałoby straconych, gdyby nie otrzymali pewnej pomocy. 

Toteż Chrystus „przyszedł ocalić to, co było stracone”. Zabrał grzech świata Swoją oczyszczającą krwią, która dała mu wejście do Ziemi i jej ludzkości. Oczyścił panujące na niej warunki i zawdzięczamy mu to, że jesteśmy w stanie zebrać dla naszych ciał pożądań czystszy materiał emocjonalny niż poprzednio. On natomiast kontynuuje pomaganie nam poprzez czynienie naszego zewnętrznego środowiska coraz to bardziej czystym. 

Fakt, iż było i nadal jest to czynione kosztem Jego wielkiego cierpienia, nie podlega żadnej wątpliwości dla tych, którzy są w stanie pojąć choćby w najmniejszym stopniu wymiar ograniczeń znoszonych przez tego Wielkiego Ducha, w tych hamujących warunkach fizycznej egzystencji, nawet w najlepszym i najczystszym możliwym pojeździe. Jego obecne ograniczenia jako Regent Ziemi nie są wcale mniej bolesne. Co prawda jest On Także Regentem Słońca, przez co jest jedynie częściowo ograniczony do Ziemi, jednak ograniczenia spowodowane przytłaczająco wolnymi wibracjami naszej gęstej planety muszę być niemalże nie do zniesienia. 

Gdyby Chrystus Jezus po prostu umarł, wykonanie tej pracy byłoby dla Niego niemożliwością, lecz chrześcijanie mają zmartwychwstałego Zbawcę – Tego, Który jest zawsze obecny, aby pomagać tym, którzy wzywają Jego Imię. Cierpiąc za nas we wszystkich rzeczach i znając w pełni nasze potrzeby, jest pobłażliwy względem naszych błędów i porażek tak długo, jak kontynuujemy prowadzenie dobrego życia. Musimy zawsze mieć na uwadze, iż jedyną prawdziwą porażką jest porzucenie starań. 

Wraz ze śmiercią ciała fizycznego Chrystusa Jezusa, jego atom nasienny powrócił do pierwotnego właściciela, Jezusa z Nazaretu, który przez jeszcze jakiś czas później nauczał jądra nowej wiary, którą pozostawił Chrystus. Czynił to funkcjonując w ciele życiowym, które tymczasowo zgromadził. Jezus z Nazaretu ma od tamtej pory przewodnictwo nad ezoterycznymi gałęziami, które rozsiały się po całej Europie. 

W wielu miejscach Rycerze Okrągłego Stołu byli wysokimi Adeptami Misteriów Nowego Systemu. Podobnie Rycerze Świętego Graala, którym został w końcu powierzony Kielich Józefa z Arymatei, który był użyty przez Chrystusa podczas Ostatniej Wieczerzy. Następnie powierzono im także Włócznię Przeznaczenia, która przebiła Jego bok, oraz naczynie, które przyjęło krew z jego rany. 

Druidzi Irlandzcy i północno rosyjscy Trottes były ezoterycznymi szkołami, poprzez które Mistrz Jezus pracował podczas tak zwanych „Wieków Ciemnych”. W okresie tym, pomimo jego ciemności, rozprzestrzeniał się impuls duchowy i, z punktu widzenia badacza okultystycznego, były to „Wieki Jasne” w porównaniu z narastającym materializmem ostatnich 300 lat, który znacznie podniósł wiedzę fizyczną, lecz prawie uśmiercił Światło Ducha. 

Opowieści o „Świętym Graalu”, „Rycerzach Okrągłego Stołu”, itp. są obecnie postrzegane jako przesądy, a wszystko, co nie może być przedstawione materialnie, jest uważane za niewarte wiary. Odkrycia współczesnej nauki są chwalebne, lecz zostały opłacone okropną ceną zniszczenia duchowej intuicji i, z duchowego punktu widzenia, nigdy nie nastąpiły ciemniejsze dni. 

Starsi Bracia, a wśród nich Jezus, dążyli i dążą do przeciwdziałania temu okropnemu wpływowi, który przypomina wzrok węża powodujący wpadnięcie ptaka wprost do jego szczęki. Każda próba oświecenia ludzi i przebudzenia w nich pragnienia rozwijania duchowej strony życia jest dowodem aktywności Starszych Braci. 

Niechaj ich wysiłki zostaną zwieńczone sukcesem i przyspieszą dzień, w którym współczesna nauka zostanie uduchowiona i zacznie prowadzić swoje badania nad materią z duchowego punktu widzenia, jako że wtedy i tylko wtedy, posiądzie ona prawdziwą wiedzę o świecie. 

DIAGRAM 14A 

### RODZIAŁ XVI: PRZYSZŁY ROZWÓJ I INICJACJA 

#### Siedem Dni Stworzenia 

Różokrzyżowiec mówi o Okresie Ziemi jako o Marsjańsko-Merkuriańskim. Wielki twórczy Dzień Manifestacji jest wyrażony w nazwach dni tygodnia, ponieważ zostały one nazwane po etapach ewolucyjnych, przez które duchy dziewicze przechodzą w swojej pielgrzymce przez materię.3 

3 Nie jest to widoczne w językach słowiańskich, np. w j. polskim. Widzimy to jednak w języku angielskim, a najbardziej w językach romańskich (włoskim, hiszpańskim, francuskim), w których to nazwy dni tygodnia są bardzo zbliżone do nazw planet [przyp. tłum.]. 

| Dzień         | Odpowiada                     | Rządzony jest przez | |---------------|-------------------------------|---------------------| | Sobota        | Okresowi Saturna              | Saturn              | | Niedziela     | Okresowi Słońca               | Słońca              | | Poniedziałek  | Okresowi Księżyca             | Księżyc             | | Wtorek        | Pierwszej połowie Okresu Ziemi| Mars                | | Środa         | Drugiej połowie Okresu Ziemi  | Merkury             | | Czwartek      | Okresowi Jowisza              | Jowisz              | | Piątek        | Okresowi Wenus                | Wenus               | 

Okres Wulkanu jest ostatnim Okresem naszego planu ewolucji. Kwintesencja wszystkich poprzednich Okresów jest pobierana poprzez ponowienie spirali po spirali. Żadna nowa praca nie jest wykonywana aż do ostatniego Okrążenia na ostatnim Globie, co ma miejsce dopiero w Siódmej Epoce. Dlatego też Okres Wulkanu może być uważany za odpowiadający tygodniowi, który składa się ze wszystkich siedmiu dni. 

Twierdzenie astrologów, iż dni tygodnia są rządzone przez poszczególne planety, po których są nazwane, jest trafne. Starożytni również byli zaznajomieni z tą okultystyczną wiedzą, jak jest to ukazane w ich mitologiach, w których imiona bogów są utożsamiane z dniami tygodnia. Sobota jest po prostu „dniem Saturna” [ang. Saturday], Niedziela jest związana ze Słońcem [ang. Sunday], a poniedziałek z Księżycem [ang. Monday]. W łacinie wtorek nosi nazwę Dies Martis, co jawnie wskazuje na jego związek z Marsem, bogiem wojny. Nazwa Tuesday [oznaczająca w j. angielskim wtorek] pochodzi od słowa Tirsdag, Tir lub Tyr, czyli od imienia nordyckiego boga wojny. Wednesday [czyli angielskie słowo oznaczające środę] pochodzi od Wotensdag, czyli od Wotana, także nordyckiego boga. Ten dzień tygodnia nazywany jest Dies Mercurii w łacinie, co pokazuje jego związek z Merkurym, tak jak podano na naszej liście. 

Thursday [oznaczające w j. angielskim czwartek] lub Thorsdag został nazwany po Thorze, nordyckim bogu piorunów. W łacinie dzień ten nazywany jest Dies Jovis, po bogu piorunów noszącym nazwę Jove lub Jowisz. 

Piątek został [w j. angielskim] nazwany po nordyckiej bogini piękności Frei [nosi bowiem nazwę Friday] i, z podobnych powodów, w łacinie nazywany on jest Dies Veneris lub Dniem Wenus. 

Te nazwy Okresów nie mają nic wspólnego z fizycznymi planetami, lecz odnoszą się do przeszłych, teraźniejszych i przyszłych wcieleń Ziemi. Jest tak dlatego, że, ponownie stosując Hermetyczny aksjomat „Jak na górze, tak na dole”, makrokosmos musi mieć swoje wcielenia, tak samo jak mikrokosmos, człowiek. 
DIAGRAM 15 

Nauka okultystyczna mówi, że jest 777 wcieleń, lecz nie oznacza to, że Ziemia przechodzi 777 metamorfoz. Oznacza to, że ewoluujące życie robi 

7 Okrążeń dokoła 

7 Globów należących do 

7 Okresów Świata 

Ta pielgrzymka Inwolucji i Ewolucji, wliczając „skrót” Inicjacji, jest przedstawiona w Kaduceuszu, inaczej „Lasce Merkurego” (zobacz diagram 15), nazwanym tak, ponieważ ten okultystyczny symbol ukazuje Ścieżkę Inicjacji, która jest otwarta dla człowieka od początku merkuriańskiej części Okresu Ziemi. Niektóre pomniejsze misteria zostały dane wcześniejszym Lemurianom i Atlantom, lecz nie Cztery Wielkie Inicjacje. 

Czarny wąż na diagramie 15 reprezentuje krętą, cykliczna ścieżkę Ewolucji, składającą się z Okresów Saturna, Słońca i Księżyca i marsjańskiej części Okresu Ziemi, podczas których ewoluujące życie buduje swoje pojazdy, nie będąc w pełni przebudzonym i definitywnie świadomym zewnętrznego świata, aż do drugiej połowy Epoki Atlantyckiej. 

Biały wąż reprezentuje ścieżkę, którą rasa ludzka podąży przez merkuriańską część Okresu Ziemi, Okresy Jowisza, Wenus i Wulkanu, podczas to której pielgrzymki świadomość człowieka rozszerzy się do poziomu wszechwiedzącej Inteligencji Twórczej. 

Ścieżka węży jest ścieżką uczęszczaną przez znaczną większość, lecz „Laska Merkurego”, wokół której wiją się węże, ukazuje „prostą i wąską ścieżkę”, ścieżkę Inicjacji, która pozwala tym, którzy nią podążają, osiągnąć w kilku krótkich życiach to, co wymaga milionów lat dla większości rodzaju ludzkiego. 

Rzadko trzeba podkreślać, iż nie można podawać opisów ceremonii inicjacyjnych, jako że pierwszą przysięgą Adepta jest milczenie, lecz nawet gdyby było to dozwolone, to nie byłoby ważne. To, co interesuje nas w otrzymaniu ogólnego zarysu ścieżki ewolucyjnej, to poznanie rezultatów tych ceremonii. 

Całym celem inicjacji jest danie osobom o duchowych aspiracjach szansy, aby rozwinąć wyższe zdolności i moce w krótszym czasie i aby poprzez ciężkie szkolenie pomóc im uzyskać poszerzenie świadomości, które cały rodzaj ludzki z pewnością kiedyś osiągnie, lecz które większość ludzkości decyduje się uzyskać poprzez powolny proces zwyczajnej ewolucji. Możemy poznać stany świadomości i towarzyszące im moce uzyskiwane przez kandydata, kiedy przechodzi on przez kolejne wielkie Inicjacje, pod warunkiem, że wiemy, jakie będą te przyszłe stany i moce dla ogółu ludzkości. Zostały już podane pewne wskazówki, a więcej można logicznie wydedukować poprzez zastosowanie Prawa Zgodności, aby podać całkiem wyraźny obraz ewolucji, jaka nas wszystkich czeka, a także wymiar wielkich kroków w Inicjacji. Aby to uczynić pomocnym może być dla nas przyjrzenie się krokom, przez które przechodziła świadomość człowieka w różnych Okresach. 

Pamiętamy, że podczas Okresu Saturna nieświadomość człowieka przypominała tę ciała fizycznego, kiedy zanurzy się je w stanie najgłębszego transu. Potem, w Okresie Księżyca, zostało to zastąpione świadomością głębokiego snu. W Okresie Księżyca pierwszy przebłysk przebudzenia ukazywał się w wewnętrznych obrazach zewnętrznych rzeczy. Cała świadomość składała się z wewnętrznych przedstawień obiektów zewnętrznych, kolorów i dźwięków. W końcu, w drugiej połowie Epoki Atlantyckiej, ta świadomość obrazowa została zastąpiona pełną przebudzoną świadomością, w której obiekty mogły być obserwowane z zewnątrz, jasno i wyraźnie zarysowane w przestrzeni. Kiedy ta obiektywna świadomość została uzyskana, człowiek stał się świadom świata zewnętrznego i po praz pierwszy w pełni zrozumiał różnicę między sobą a innymi. Następnie zdał sobie sprawę ze swojej oddzielności i od tamtego momentu świadomość „Ja”, Egoizm, stała się nadrzędna. Jako że przed tym czasem nie było myśli ani idei zajmujących się światem zewnętrznym, konsekwentnie nie było żadnej pamięci o wydarzeniach. 

Zmiana wewnętrznej świadomości obrazowej na obiektywną samoświadomość została dokonana poprzez bardzo powolny proces, współmierny do jej ogromu, trwający od egzystencji na Globie C w trzecim Okrążeniu Okresu Księżyca, do drugiej części Epoki Atlantyckiej. 

Podczas tego okresu ewoluujące życie przeszło przez cztery wielkie etapy rozwoju na podobieństwo zwierzęcego, zanim osiągnęło ono etap ludzki. Te przeszłe kroki odpowiadają czterem etapom, które mają jeszcze nastąpić i czterem inicjacjom. 

W tych zaliczonych czterech etapach świadomości jest w sumie trzynaście kroków, a od obecnego stanu człowieka do ostatniej z Wielkich Inicjacji jest także trzynaście inicjacji – dziewięć stopni mniejszych misteriów i cztery Wielkie Inicjacje. 

Istnieje podobny podział wśród naszych obecnych zwierząt, który może zostać wyśledzony przez Formę, ponieważ, jako że forma jest ekspresją życia, każdy krok w jej rozwoju koniecznie musi wykazywać krok naprzód w świadomości. 

Cuvier był pierwszą osobą, którą podzieliła królestwo zwierząt na cztery główne klasy, lecz nie odniósł sukcesu w podziale tych klas na podklasy. Embriolog, Karl Ernst von Baer, a także profesor Agassiz i inni naukowcy, klasyfikują królestwo zwierząt na cztery główne klasy i trzynaście podklas w sposób następujący: 

I PROMIENISTE   1 – Polipy, Ukwiały i Korale   2 – Jamochłony lub Meduzy   3 – Rozgwiazdy, Jeżowce   II MIĘCZAKI   4 – Małże (ostrygi itp.).   5 – Brzuchonogi (ślimaki)   6 – Głowonogi   III SEGMENTOWCE   7 – Robaki   8 – Skorupiaki (homary itp.)   9 – Insekty   IV KRĘGOWCE   10 – Ryby   11 – Gady   12 – Ptaki   13 – Ssaki   

Pierwsze trzy podziały odpowiadają pozostałym trzem Okrążeniom merkuriańskiej części Okresu Ziemi, a ich dziewięć kroków odpowiada dziewięciu stopniom niższych misteriów, które posiądzie ogół ludzkości, kiedy dotrze do połowy ostatniego Okrążenia Okresu Ziemi. 

Czwarty podział na liście postępującego królestwa zwierząt ma cztery podpodziały: Ryby, Gady, Ptaki i Ssaki. Przedstawione tutaj kroki świadomości odpowiadają podobnym stanom zaawansowania, które ludzkość ma uzyskać na koniec Okresów Ziemi, Jowisza, Wenus i Wulkanu i które każda wykwalifikowana osoba może uzyskać poprzez inicjację. Pierwsza z Wielkich Inicjacji daje etap świadomości, który będzie uzyskany przez zwyczajną ludzkość na koniec Okresu Ziemi. Druga odpowiada temu, który uzyska ona na koniec Okresu Jowisza, a trzecia daje poszerzenie świadomości, które ma zostać osiągnięte przez ludzkość na koniec Okresu Wenus. Ostatnia dostarcza Adeptowi moc i wszechwiedzę, które większość uzyska dopiero na koniec Okresu Wulkanu. 

Świadomość Obiektywna, poprzez którą uzyskujemy wiedzę o świecie zewnętrznym jest zależna od tego, co postrzegamy przez medium zmysłów. Nazywamy to „rzeczywistym”, w przeciwieństwie do naszych myśli i pomysłów, które przychodzą do nas przez naszą świadomość wewnętrzną. Ich rzeczywistość nie jest dla nas oczywista w ten sam sposób, jak ta książki lub stołu lub innych widocznych i namacalnych obiektów w przestrzeni. Myśli i idee wydają się mgliste i nierzeczywiste, toteż mówimy o „zaledwie” myśli lub „tylko” pomyśle. 

Jednakże dzisiejsze idee i myśli mają przed sobą ewolucję, a ich przeznaczeniem jest stać się rzeczywistymi, jasnymi i namacalnymi tak jak wszystkie obiekty świata zewnętrznego, które obecnie postrzegamy przez zmysły fizyczne. Obecnie, kiedy myślimy o rzeczy lub o kolorze, to obraz prezentowany naszej wewnętrznej świadomości przez pamięć jest zgaszony i ciemnawy w porównaniu z rzeczą, którą mamy na myśli. 

Wraz z nastaniem Okresu Jowisza nastąpi znacząca zmiana pod tym względem. Powrócą wtedy obrazy senne Okresu Księżyca, lecz będą one poddane woli myśliciela, a nie zaledwie odtworzeniem obiektów zewnętrznych. Tak więc będzie miała miejsce kombinacja tych obrazów z Okresu Księżyca oraz myśli i pomysłów świadomie rozwiniętych podczas Okresu Ziemi. Będzie to więc Samoświadomość Obrazowa. 

Kiedy człowiek Okresu Jowisza powie „czerwony” lub wymówi nazwę przedmiotu, to jasna i dokładna reprodukcja tego konkretnego ocienia czerwieni, który ma on na myśli, lub rzecz, do której się odnosi, zostanie zaprezentowana wewnętrznej wizji, a także będzie całkiem widoczna dla słuchacza. Nie będzie pomyłek co do tego, co ma się na myśli podczas wypowiedzi. Myśli i pomysły będą żywe i widoczne, toteż hipokryzja i pochlebstwo zostaną całkowicie wyeliminowane. Ludzie będą mogli być widziani dokładnie takimi, jakimi są. Będzie istniało dobro i zło, lecz te dwie idee nie będą wymieszane w tej samej osobie. Będzie istniał całkowicie dobry człowiek i zupełnie zły człowiek, a jednym z poważniejszych problemów tego czasu będzie kwestia, jak zająć się tymi drugimi. Manichejczycy, Zakon o jeszcze wyższej duchowości niż Różokrzyżowcy, badają obecnie ten problem. Zrozumienie oczekiwanych wtedy warunków może zostać uzyskane z krótkiego streszczenia ich legendy. (Wszystkie zakony mistyczne posiadają legendę symbolizującą ich ideały i aspiracje). 

W legendzie Manichejczyków są dwa królestwa – królestwo Jasnych Elfów i drugie, Ciemnych Elfów. Ci drudzy atakują pierwszych, zostają pokonani i muszą zostać ukarani. Lecz, jako że Jasne Elfy są tak całkowicie dobre, jak Ciemne Elfy są złe, nie mogą one ich ukarać wyrządzając im zło, więc muszą ukarać ich Dobrem. Toteż część królestwa należąca do Jasnych Elfów zostaje przyłączona do tej Ciemnych Elfów i w ten sposób zło z czasem zostaje przezwyciężone. Nienawiść, która nie będzie poddana nienawiści, musi ulec Miłości. 

Wewnętrzne obrazy Okresu Księżyca były pewnymi ekspresjami zewnętrznego środowiska człowieka. W Okresie Jowisza obrazy będą wyrażane z wewnątrz. Będą one rezultatem wewnętrznego życia człowieka. Będzie on także posiadał dodatkową zdolność, którą rozwijał w Okresie Ziemi – zdolność widzenia rzeczy w przestrzeni, na zewnątrz siebie. W Okresie Księżyca nie widział on konkretnej rzeczy, lecz jedynie właściwości jej duszy. W okresie Jowisza będzie widział oba i w ten sposób będzie miał pełną percepcję i zrozumienie swojego otoczenia. W późniejszym etapie tego samego Okresu, ta zdolność percepcji będzie zastąpiona przez jeszcze wyższą fazę. Jego moc formowania jasnych umysłowych idei kolorów, obiektów i dźwięków umożliwi mu kontakt i wpływanie na ponadzmysłowe istoty różnych rodzajów, uzyskując ich posłuszeństwo i używając ich sił w sposób, w jaki będzie sobie życzył. Jednakże nie będzie w stanie sam z siebie wysyłać sił, aby realizować swoje projekty, i będzie zależny od pomocy tych ponadzmysłowych istot, które będą mu wtedy służyły. 

Na koniec Okresu Wenus człowiek będzie w stanie używać swojej własnej siły, aby dawać swoim obrazom życie i rozstawiać je z siebie jako obiekty w przestrzeni. Będzie wtedy posiadał Obiektywną, Samoświadomą, Twórczą Świadomość. 

Bardzo mało można powiedzieć o tej wysokiej duchowej świadomości, która zostanie uzyskana na koniec Okresu Wulkanu. Byłoby to całkiem poza naszym obecnym zrozumieniem. 

#### SPIRALE W SPIRALACH 

Nie wolno zakładać, iż te stany świadomości rozpoczynają się na początku Okresów, do których należą, i trwają do samego ich końca. Zawsze zachodzi Ponowienie, a, co za tym idzie, muszą istnieć odpowiadające danym Okresom stany świadomości na rosnącej skali. Okrążenie Saturna każdego Okresu, pobyt na Globie A i pierwsza Epoka Każdego Globu są Ponowieniami stanu rozwoju z Okresu Saturna. Okres Słońca, pobyt na Globie B i druga Epoka na każdym Globie są Ponowieniami stanu rozwoju z Okresu Słońca itd., przez całą drogę. Widzimy więc, że świadomość, która ma być szczególnym i osobliwym rezultatem bądź produktem danego Okresu, nie zaczyna ewoluować, dopóki nie zostaną dokonane wszystkie Ponowienia. Przebudzona świadomość Okresu Ziemi nie zaczęła się aż do Czwartego Okrążenia, kiedy to fala życiowa osiągnęła Czwarty Glob (D) i znalazła się w Epoce Czwartej, lub Atlantyckiej, na tymże Globie. 

Świadomość Jowisza nie zacznie się w Okresie Jowisza aż do Piątego Okrążenia, kiedy to Piąty Glob zostanie osiągnięty i rozpocznie się na nim Piąta Epoka. 

Odpowiednio Świadomość Wenus nie zacznie się, dopóki Szóste Okrążenie nie osiągnie Szóstego Globu i Szóstej Epoki, a specjalna praca Wulkanu ograniczy się do ostatniego Globu i Epoki, tuż przez zamknięciem Dnia Manifestacji. 

Czas wymagany, aby przejść przez te kolejne Okresy, jest bardzo zróżnicowany. Im głębiej w materię schodzą duchy dziewicze, tym wolniejszy jest ich postęp i istnieje więcej kroków, bądź etapów, rozwoju. Po przejściu przez dno egzystencji, gdy fala życiowa wschodzi na bardziej ruchliwe i subtelne warunki, postęp zaczyna stopniowo przyspieszać. Okres Słońca trwa nieco dłużej niż Okres Saturna, a Okres Księżyca jest dłuższy niż Okres Słońca. Pierwsza połowa (marsjańska część) Okresu Ziemi jest najdłuższą połową wszystkich Okresów. Następnie czas znów zaczyna skracać się tak, że merkuriańska część Okresu Ziemi oraz następne trzy i pół Okrążenia będą zajmować mniej czasu niż część marsjańska. Okres Jowisza będzie krótszy niż Okres Księżyca, Okres Wenus krótszy niż odpowiadający mu Okres Słońca, a Okres Wulkanu będzie najkrótszym Okresem z nich wszystkich. 

Stany świadomości różnych Okresów mogą być przedstawione następująco: 

| Okres     | Odpowiadająca mu Świadomość                            | |-----------|------------------------------------------------------| | Saturna   | Nieświadomość odpowiadająca stanowi głębokiego transu | | Słońca    | Nieświadomość odpowiadająca stanowi głębokiego snu    | | Księżyca  | Świadomość obrazowa odpowiadająca stanowi śnienia     | | Ziemi     | Przebudzona, obiektywna świadomość                    | | Jowisza   | Samoświadomość obrazowa                               | | Wenus     | Obiektywna, Samoświadoma, świadomość Twórcza          | | Wulkanu   | Najwyższa Duchowa Świadomość                          | 

Zapoznawszy się z ogólnym zarysem stanów świadomości, które rozwiniemy w najbliższych trzech i pół Okresu, przyjrzymy się środkom ich uzyskania. 

#### ALCHEMIA I WZROST DUSZY 

Ciało fizyczne zostało zapoczątkowane w Okresie Saturna, przeszło różne transformacje w Okresach Słońca i Księżyca i osiągnęło swój najwyższy rozwój w Okresie Ziemi. 

Ciało życiowe zostało zapoczątkowane w drugim Okrążeniu Okresu Słońca, zostało zrekonstruowane w Okresach Księżyca i Ziemi i osiągnie perfekcję w Okresie Jowisza, który jest jego czwartym etapem, tak jak Okres Ziemi jest czwartym etapem ciała fizycznego. 

Ciało Pożądań zostało zapoczątkowane w Okresie Księżyca, zostało zrekonstruowane w Okresie Ziemi i będzie poddane dalszym modyfikacjom w Okresie Jowisza, osiągając perfekcję w Okresie Wenus. 

Umysł został zapoczątkowany w Okresie Ziemi, będzie modyfikowany w Okresach Jowisza i Wenus i uzyska perfekcję w Okresie Wulkanu. 

Diagram 8 pokazuje, iż najniższy Glob Okresu Jowisza jest ulokowany w Regionie Eterycznym. Zatem niemożliwością byłoby używanie tam gęstego fizycznego pojazdu, jako że jedynie ciało życiowe może być używane w Regionie Eterycznym. Jednak nie wolno zakładać, iż po spędzeniu czasu od początku Okresu Saturna do końca Okresu Ziemi na kompletowaniu i udoskonalaniu tego ciała, zostanie ono następnie wyrzucone, aby człowiek mógł funkcjonować w „wyższym” pojeździe! 

W Naturze nic nie jest marnowane. W Okresie Jowisza siły ciała fizycznego zostaną dołączone do ukończonego ciała życiowego. Pojazd ten będzie wtedy posiadał moce ciała fizycznego, oprócz swoich własnych zdolności, a dzięki temu będzie znacznie bardziej wartościowym narzędziem do ekspresji trzyaspektowego ducha, niż gdyby posiadał jedynie swoje własne zdolności. 

Podobnie Glob D Okresu Wenus jest ulokowany w Świecie Pożądań (zobacz diagram 8), więc ani ciało fizyczne, ani życiowe nie mogłoby być tam stosowane jako narzędzie świadomości. Toteż esencje udoskonalonych ciał fizycznego i życiowego zostaną wbudowane w ukończone ciało pożądań, dzięki czemu stanie się ono pojazdem o właściwościach transcendentalnych, przystosowującym się w cudowny sposób i reagującym na najmniejsze życzenia wewnętrznego ducha, czego, przy naszych obecnych ograniczeniach, nie jesteśmy w stanie sobie w najmniejszym stopniu wyobrazić. 

Jednak wydajność nawet tak wspaniałego pojazdu zostanie przebita, kiedy w Okresie Wulkanu jego esencja, wraz z esencjami ciał fizycznego i życiowego, zostanie dodana do ciała umysłu, które stanie się najwyższym z ludzkich pojazdów, zawierającym w sobie kwintesencje wszystkiego, co było najlepsze we wszystkich pojazdach. Pojazd Okresu Wenus jest poza naszym wyobrażeniem, a więc o ile trudniej wyobrazić sobie pojazd, który będzie służył tym boskim istotom Okresu Wulkanu! 

Podczas inwolucji Hierarchie Twórcze pomagały człowiekowi przebudzić do aktywności trzyaspektowego ducha, Ego, aby zbudować trzyaspektowe ciało i uzyskać ogniwo umysłu. Jednakże teraz, siódmego dnia (posługując się językiem biblijnym), Bóg odpoczywa. Człowiek sam musi zapracować na swoje własne zbawienie. Trzyaspektowy duch musi ukończyć plan rozpoczęty przez Bogów. 

Duch ludzki, który został przebudzony podczas Inwolucji Okresu Księżyca, będzie najbardziej wydatny z trzech aspektów ducha w ewolucji Okresu Jowisza, który odpowiada Okresowi Księżyca na łuku spirali skierowanym ku górze. Duch życiowy, który został pobudzony do aktywności w Okresie Słońca, zamanifestuje swoją najważniejszą aktywność w odpowiadającym mu Okresie Wenus, a szczególne wpływy Ducha Boskiego będą najsilniejsze w Okresie Wulkanu, ponieważ został on ożywiony w odpowiadającym mu Okresie Saturna. Wszystkie trzy aspekty ducha są aktywne przez cały czas podczas ewolucji, lecz główna aktywność każdego aspektu zostanie odkryta w tych poszczególnych Okresach, ponieważ praca, która ma zostać tam wykonana, jest ich specjalną pracą. 

Kiedy trzyaspektowy duch rozwinął trzyaspektowe ciało i uzyskał nad nim kontrolę poprzez skupienie Umysłu, zaczął rozwijać trzyaspektową duszę poprzez pracę z wewnątrz. To jak dużą bądź jak małą duszę posiada dany człowiek, zależy od ilości pracy, jaką duch ten poczynił w swoich ciałach. Zostało to wyjaśnione w rozdziale opisującym doświadczenia pośmiertne. 

Ilość pracy, jaką Ego wykonało nad ciałem pożądań, jest przeistaczana w duszę emocjonalną, a ta zostanie ostatecznie zasymilowana przez ducha ludzkiego, którego specjalnym pojazdem jest ciało pożądań. 

Ilość pracy, jaką duch życiowy wykonał nad ciałem życiowym, przeistacza się w duszę Intelektualną, która buduje ducha życiowego, ponieważ ten aspekt trzyaspektowego ducha ma swój odpowiednik w ciele życiowym. 

Ilość pracy, jaką Duch Boski włożył w pracę nad ciałem fizycznym, jest nazywana duszą Świadomą, która zostanie ostatecznie wbudowana w Ducha Boskiego, ponieważ ciało fizyczne jest jego materialną emanacją. 

Dusza Świadoma wzrasta poprzez czyny, wpływy zewnętrzne i doświadczenie. 

Dusza Emocjonalna wzrasta poprzez uczucia i emocje wytworzone przez czyny i doświadczenia. 

Dusza Intelektualna, będąca mediatorem pomiędzy dwiema powyższymi, wzrasta poprzez ćwiczenie pamięci, poprzez którą łączy za sobą przeszłe i obecne doświadczenia i uczucia, które zostały przez nie zrodzone, dzięki czemu tworzy „sympatię” i „antypatię”, które nie mogłyby istnieć bez pamięci, ponieważ uczucia, będące rezultatem wyłącznie doświadczenia, byłyby ulotne. 

Podczas inwolucji duch robił postępy poprzez rozwijanie ciał, lecz ewolucja zależy od wzrostu duszy – od przekształcenia ciał w duszę. Dusza jest w pewnym sensie kwintesencją, siłą bądź mocą ciała i kiedy ciało zostaje w pełni ukończone i ostatecznie udoskonalone poprzez opisane powyżej etapy i Okresy, dusza zostaje z niego w pełni pobrana i jest wchłaniana przez jeden z trzech aspektów ducha, który to sam wygenerował to ciało. Tak więc: 

Dusza Świadoma zostanie wchłonięta przez ducha boskiego w siódmym Okrążeniu Okresu Jowisza; 

Dusza Intelektualna zostanie wchłonięta przez ducha życiowego w szóstym Okrążeniu Okresu Wenus; 

Dusza Emocjonalna zostanie wchłonięta przez ducha ludzkiego w piątym Okrążeniu Okresu Wulkanu. 

#### SŁOWO TWÓRCZE 

Umysł stanowi najważniejsze narzędzie posiadane przez ducha i jest jego specjalnym narzędziem w pracy nad stworzeniem. Uduchowiona i udoskonalona krtań będzie wymawiać Słowo twórcze, lecz idealny umysł będzie decydował o konkretnej formie i natężeniu wibracji, przez co będzie stanowił czynnik determinujący. Wyobraźnia będzie uduchowioną zdolnością zarządzającą pracą stworzenia. 

W dzisiejszych czasach istnieje silna tendencja do postrzegania zdolności wyobraźni w sposób umniejszający, jednak jest to jeden z najważniejszych aspektów naszej cywilizacji. Gdyby nie wyobraźnia, to wciąż bylibyśmy gołymi dzikusami. Wyobraźnia zaplanowała nasze domy, nasze ubrania i nasze środki transportu i przekazu informacji. Gdyby wynalazcy tych ulepszeń nie posiadali umysłu i wyobraźni, aby móc formować mentalne obrazy, to ulepszenia te nigdy nie przybrałyby form rzeczywistych. W naszych materialistycznych czasach mało kto ukrywa pogardę dla zdolności wyobraźni i nikt nie odczuwa efektów tego zjawiska bardziej niż wynalazcy. Zazwyczaj określa się ich jako „fanatyków”, a jednak są oni głównym czynnikiem w podboju Świata Fizycznego i tworzeniu naszego środowiska społecznego takim, jakim jest obecnie. Każda poprawka w duchowych i fizycznych warunkach musi najpierw zostać wyobrażona jako możliwość, zanim stanie się rzeczywistością. 

Jeżeli uczeń spojrzy na diagram 1, to fakt ten stanie się oczywisty. Na tamtejszym rysunku porównującym funkcje różnych ludzkich pojazdów do rzutnika, umysł odpowiada soczewce. Jest to medium skupiające, przez które idee opracowane przez wyobraźnię ducha są wyświetlane na materialnym wszechświecie. Najpierw są to zaledwie formy myśli, lecz kiedy pragnienie realizacji wyobrażonych możliwości pobudza człowieka do pracy w Świecie Fizycznym, stają się one tym, co nazywamy „rzeczywistością”. 

Jednakże obecnie umysł nie jest skupiony na tyle, by potrafił przekazać czysty i prawdziwy obraz tego, co wyobraża sobie duch. Nie jest on jednopunktowy. Ukazuje zamglone i zachmurzone obrazy. Stąd konieczność eksperymentu, aby pokazać nieścisłości pierwszej idei i zastosować nowe wyobrażenia i pomysły, dopóki obraz wyprodukowany przez ducha z substancji umysłowej nie zostanie odtworzony za pomocą substancji fizycznej. 

W najlepszym wypadku jesteśmy w stanie kształtować poprzez umysł jedynie takie obrazy, które mają do czynienia z Formą, ponieważ umysł ludzki zaczął się dopiero w Okresie Ziemi, toteż jest on obecnie na swoim etapie formy lub „minerału”. Tak więc nasze działania ograniczone są do form, do minerałów. Możemy wyobrazić sobie sposoby i środki pracy z formami mineralnymi trzech niższych królestw, lecz możemy uczynić bardzo mało lub nic, jeżeli chodzi o ciała żyjące. Rzeczywiście możemy przeszczepić żyjącą gałąź do żyjącego drzewa lub żyjącą część zwierzęcia lub człowieka do innej żyjącej części, lecz nie pracujemy wtedy z życiem, jedynie z formą. Stwarzamy różne warunki, lecz życie, które zamieszkiwało już daną formę nadal w niej mieszka. Tworzenie życia przekracza możliwości człowieka, dopóki jego umysł nie ożyje. 

W Okresie Jowisza umysł zostanie do pewnego stopnia ożywiony, a człowiek będzie wtedy potrafił wyobrażać sobie formy, które będą żyły i rosły jak rośliny. 

W Okresie Wenus, kiedy jego umysł uzyska „Czucie”, będzie mógł on tworzyć żyjące, rosnące i czujące rzeczy. 

Kiedy osiągnie perfekcję, na koniec Okresu Wulkanu, będzie on w stanie swoją wyobraźnią kreować stworzenia, które będą żyły, rosły, czuły i myślały. 

W Okresie Saturna fala życiowa, która jest obecnie człowiekiem, rozpoczęła swoją ewolucję. Panowie Umysłu byli wtedy ludźmi. Pracowali z człowiekiem w tamtym Okresie, kiedy był on minerałem. Obecnie nie mają oni nic do czynienia z niższymi królestwami i zajmują się wyłącznie naszym ludzkim rozwojem. 

Nasze obecne zwierzęta rozpoczęły swoją mineralną egzystencję w Okresie Słońca, kiedy to Archaniołowie byli ludźmi. Toteż Archaniołowie obecnie zarządzają i prowadzą ewolucję tego, co jest teraz zwierzęciem, lecz nie mają nic do czynienia z rośliną i minerałem. 

Obecne rośliny odbyły swoją mineralną egzystencję w Okresie Księżyca. Aniołowie byli wtedy ludźmi, toteż w szczególności zajmują się życiem, które zamieszkuje teraz rośliny, aby wprowadzić je na etap ludzki. Nie zajmują się oni jednak minerałami. 

Nasza dzisiejsza ludzkość będzie musiała pracować z nową falą życiową, która wkroczyła na ścieżkę ewolucji w Okresie Ziemi i obecnie zamieszkuje minerały. W dniu dzisiejszym pracujemy z nią poprzez zdolność wyobraźni, nadając jej formę – budując z niej statki, mosty, tory kolejowe, domy itd. 

W Okresie Jowisza będziemy kierować ewolucją królestwa roślin, jako że to, co obecnie jest minerałem, będzie wtedy przechodziło przez roślino-podobną egzystencję i będziemy musieli pracować z tym tak, jak Aniołowie obecnie czynią to z naszym królestwem roślin. Nasza zdolność wyobraźni będzie tak rozwinięta, że będziemy zdolni nie tylko do tworzenia form przy jej pomocy, lecz także do obdarzania tych form żywotnością. 

W Okresie Wenus nasze obecne życie mineralne postawi kolejny krok do przodu i będziemy robić dla tych zwierząt to, co Archaniołowie obecnie robią dla naszych zwierząt – nadawać im żyjące i czujące formy. 

Wreszcie w Okresie Wulkanu naszym przywilejem będzie nadanie im zalążkowego umysłu, tak jak nadali nam go Panowie Umysłu. Obecne minerały będą wtedy ludzkością Okresu Wulkanu, a my będziemy mieli za sobą etapy podobne do tych, przez które Aniołowie i Archaniołowie przechodzą obecnie. Osiągniemy nieco wyższy punkt w ewolucji niż obecni Panowie Umysłu, pamiętając, iż nigdy nie istnieje dokładne odtwarzanie czegokolwiek, lecz jedynie stale postępujące ulepszenie, z powodu spirali. 

Duch Boski wchłonie ducha ludzkiego na koniec Okresu Jowisza, ducha życiowego na koniec Okresu Wenus, a udoskonalony Umysł, zawierający wszystko to, co zebrał podczas swojej pielgrzymki przez wszystkie siedem Okresów, zostanie wchłonięty przez Ducha Boskiego na koniec Okresu Wulkanu. (Nie zachodzi tutaj sprzeczność w zestawieniu z poprzednim twierdzeniem, iż dusza Emocjonalna zostanie wchłonięta przez ducha ludzkiego w piątym Okrążeniu Okresu Wulkanu, ponieważ duch ten będzie wtedy znajdował się w Duchu Boskim). 

Potem nastąpi długi okres aktywności subiektywnej, podczas którego duch dziewiczy zasymiluje wszystkie owoce siedmiu Okresów aktywnej Manifestacji. Zostanie on wtedy zespolony z Bogiem, z Którego przyszedł, aby znów wyłonić się z niego kolejnego Wielkiego Dnia, jako Jeden z Jego chlubnych pomocników. Podczas jego przeszłej ewolucji jego uśpione możliwości zostały przekształcone w dynamiczne moce. Uzyskał on Moc Duszy i Umysł Twórczy jako owoc swojej pielgrzymki przez materię. Awansował z bezsilności do Wszechmocy, z niewiedzy do Wszechwiedzy. 

### RODZIAŁ XVII: METODA POZYSKIWANIA WIEDZY Z PIERWSZEJ RĘKI 

#### Pierwsze kroki 

Nadszedł teraz czas na wskazanie ścieżki, poprzez którą każda jednostka może zbadać na własną rękę wszystkie fakty przedstawione do tej pory w tym tekście. Tak jak wspomniano na początku, nie istnieją specjalne „dary”, którymi ktokolwiek zostałby obdarzony. Wszyscy mogą sami przekonać się o prawdzie dotyczącej pielgrzymki duszy, przeszłej ewolucji i przeznaczenia świata, bez bycia zmuszonym do polegania na prawdomówności innych. Istnieje metoda, dzięki której ta cenna zdolność może zostać pozyskana, a gorliwy uczeń będzie mógł badać te ponadnaturalne królestwa; metoda, dzięki której, jeżeli będzie się nią podążać wytrwale, można rozwinąć moce Boga. 

Prosta ilustracja może wskazać pierwsze kroki. Nawet najlepszy mechanik jest nikim bez swoich narzędzi. W rzeczy samej oznaką dobrego fachowca jest to, że jest on bardzo skrupulatny, co do jakości i stanu swoich narzędzi, ponieważ wie, że jego praca w takim samym stopniu zależy od narzędzi, jakich używa, jak od jego umiejętności. 

Ego posiada kilka pojazdów – ciało fizyczne, ciało życiowe, ciało pożądań i umysł. Są to jego narzędzia, a od ich jakości i stanu zależy jak dużo bądź jak mało może ono osiągnąć w swojej pracy związanej ze zdobywaniem doświadczenia w każdym życiu. Jeżeli narzędzia są wadliwe i tępe, to nastąpi bardzo mały wzrost duchowy, a życie będzie jałowe pod względem duchowym. 

Na ogół „udane” życie oceniamy na podstawie sumy pieniędzy na koncie, uzyskanego statusu społecznego lub szczęścia, pochodzącego z beztroskiej egzystencji i bezpiecznego środowiska. 

Kiedy życie jest postrzegane w ten sposób, wszystkie główne rzeczy, które mają stałą wartość, zostają zapomniane. Jednostka jest zaślepiona przez to, co ulotne i iluzoryczne. Konto bankowe wydaje się być takim prawdziwym sukcesem, jednak zapomina się o fakcie, że od momentu, w którym Ego opuszcza ciało, nie posiada ono majątku w złocie ani żadnym innym ziemskim skarbie. Możliwe nawet, że będzie ono musiało odpowiedzieć za metody stosowane do uzyskania takiego skarbca i cierpieć niezmiernie, widząc jak inni trwonią jego zawartość. Zapomina się, że pozycja społeczna także zanika, kiedy srebrny przewód zostaje przerwany. Ci, którzy niegdyś się płaszczyli, mogą kpić szyderczo, a nawet ci, którzy byli wierni w życiu, mogą wzdrygać się na myśl o godzinie spędzonej bez jakiegokolwiek innego towarzystwa poza zmarłymi. Wszystko, co dotyczy tylko tego życia, jest próżnością. Jedynie to ma prawdziwą wartość, co może zostać z nami zabrane przez próg, tak jak skarb ducha. 

Roślina szklarniana może wyglądać bardzo pięknie, gdy kwitnie w swoim chronionym szklanym domu, lecz w przypadku pożaru zwiędłaby i umarła, podczas gdy roślina dojrzewająca w deszczu i słońcu, przez burzę i spokój, przetrwa zimę i zakwitnie na nowo kolejnego roku. Z punktu widzenia duszy, szczęście i bezpieczne środowisko stanowią na ogół nieprzychylne okoliczności. Zabawiany i pieszczony piesek domowy jest podatny na choroby, o których bezdomny kundel, który musi walczyć o ochłapy ze śmietnika, nie wie nic. Życie takiego kundla jest ciężkie, lecz uzyskuje on doświadczenie, które czyni go czujnym, żywym i zaradnym. Jego życie jest bogate w wydarzenia i zbiera żniwa doświadczenia, podczas gdy pieszczony piesek kanapowy przetapia swój czas w strasznej monotonii. 

Przypadek istoty ludzkiej jest nieco podobny. Walka z biedą i głodem może być ciężka, lecz z punktu widzenia duszy jest o wiele bardziej preferowana niż leniwe życie w luksusie. Tam, gdzie bogactwo jest niczym więcej niż sługą dobrze przemyślanej filantropii, która pomaga człowiekowi w taki sposób, aby naprawdę go wynieść, może ono być wielkim błogosławieństwem i środkiem dla wzrostu osoby, której towarzyszy, lecz kiedy jest używane do celów samolubnych i opresji, nie może być postrzegane jako nic innego niż klątwa absolutna. 

Dusza jest tutaj, aby zdobyć doświadczenie poprzez swoje narzędzia. Są to narzędzia dostarczane każdemu przy narodzinach i są one dobre, złe lub neutralne, w zależności od tego, czego nauczyliśmy się poprzez nasze przeszłe doświadczenie w budowaniu ich. Tak czy siak musimy pracować z nimi takimi, jakimi są. 

Jeżeli przebudziliśmy się z ogólnego letargu i pragniemy rozwoju, to naturalnie pojawia się pytanie: „Co mamy robić?”. 

Bez zadbanych narzędzi mechanik nie może poprawnie wykonywać swojej pracy. Podobnie narzędzia Ego muszą zostać oczyszczone i naostrzone, aby mogło ono przystąpić do pracy nad jakiś celem. Kiedy osoba pracuje z tymi wspaniałymi narzędziami, to one same polepszają się przy odpowiednim użyciu i stają się coraz to bardziej wydajne w pomocy przy pracy. Natomiast celem tej pracy jest Unia z Wyższym Sobą. 

Istnieją trzy kroki, poprzez której praca ta podbija niższą naturę, lecz nie są one dokładnie podejmowane jeden po drugim. W pewnym sensie idą one ręka w rękę, w taki sposób, że na obecnym etapie pierwszy krok otrzymuje najwięcej uwagi, drugi mniej, a trzeci najmniej ze wszystkich. Z czasem, kiedy pierwszy krok zostanie całkowicie podjęty, więcej uwagi będzie poświęcane dwóm pozostałym. 

Istnieją trzy rodzaje pomocy otrzymywanej w celu uzyskania tych trzech etapów. Można dostrzec je w świecie zewnętrznym, gdzie umieścili je wielcy Przywódcy ludzkości. 

Pierwszym rodzajem pomocy są religie Rasowe, które poprzez pomoc ludzkości w przezwyciężaniu ciała pożądań, przygotowują ją do unii z Duchem Świętym. 

Pełne działanie tej pomocy mogło zostać dostrzeżone w dniu Zesłania Ducha Świętego. Jako że Duch Święty jest Duchem Rasowym, wszystkie języki stanowią jego wyrazy. Właśnie dlatego apostołowie, gdy byli w pełni zjednoczeni i wypełnieni Duchem Świętym, mówili różnymi językami i byli w stanie przekonać swoich słuchaczy. Ich ciała pożądań zostały wystarczająco oczyszczone, aby doprowadzić do upragnionej unii i jest to zadatek tego, co pewnego dnia osiągnie uczeń – zdolności posługiwania się wszelkimi językami. Można także przytoczyć współczesny, historyczny przykład, że Hrabia de St. Germain (który był jednym z późniejszych wcieleń Chrystiana Różokrzyża, założyciela naszego świętego zakonu), posługiwał się wszystkimi językami tak, że wszyscy, do których przemawiał, myśleli, iż należał do tego samego narodu, co oni. On także osiągnął unię z Duchem Świętym. 

W Epoce Hiperborejskiej, zanim człowiek posiadał ciało pożądań, istniał zaledwie jeden uniwersalny sposób komunikacji i kiedy ciało pożądań stanie się wystarczająco oczyszczone, wszyscy ludzie znów będą w stanie rozumieć jeden drugiego, jako że separacyjne rasowe rozróżnienie odejdzie w niepamięć. 

Drugim rodzajem pomocy, który obecnie otrzymuje ludzkość, jest Religia Syna – religia Chrześcijańska, której celem jest Unia z Chrystusem poprzez oczyszczenie i kontrolę ciała życiowego. 

Św. Paweł odnosi się do tego przyszłego stanu, kiedy mówi: „aż Chrystus się w was nie ukształtuje” i nawołuje on swoich zwolenników, aby tak jak człowiek biorący udział w wyścigu, pozbyli się wszelkich balastów. 

Fundamentalną zasadą w budowaniu ciała życiowego jest powtarzanie. Powtarzane doświadczenia pracują nad nim, aby stworzyć pamięć. Przywódcy ludzkości, którzy pragnęli dać nam podświadomą pomoc poprzez pewne ćwiczenia, ustanowili modlitwę jako środek wprawiania w ruch czystej i szczytnej myśli do pracy nad ciałem życiowym i nakazali nam „nieustannie się modlić”. Szydercy często drwiąco pytają czemu powinno się uważać za konieczne ciągłe modlenie się, skoro jeśli Bóg jest wszechwiedzący, to zna nasze potrzeby, a jeśli nie jest, to nasze modlitwy prawdopodobnie nigdy go nie dosięgną; a skoro nie jest wszechwiedzący, to nie może być wszechmocny, toteż nie mógłby tak czy siak odpowiedzieć na nasze modlitwy. Wielu zagorzałych Chrześcijan może także uważać za złe, by stale nagabywać Tron Łaski Boskiej. 

Takie idee oparte są na niezrozumieniu faktów. Bóg zaprawdę jest wszechwiedzący i nie potrzebuje przypomnień o naszych potrzebach, lecz jeśli modlimy się właściwie, wynosimy samych siebie ku Niemu, tym samym wypracowując i oczyszczając nasze ciała życiowe. Jeżeli modlimy się właściwie – lecz tu leży duży problem. Na ogół skupiamy się znacznie bardziej na rzeczach tymczasowych niż na naszym duchowym uniesieniu. Kościoły organizują specjalne spotkania, aby modlić się o deszcz! Natomiast kapelani przeciwnych armii modlą się nawet przed bitwą, aby ich armie zwyciężyły! 

Jest to modlitwa do Boga Rasowego, Który toczy walki swoich ludzi, daje im większe stada, wypełnia ich spichlerze i spełnia ich materialne żądania. Takie modlitwy nie są nawet oczyszczające. Pochodzą z ciała pożądań, które podsumowuje sytuację w następujący sposób: Panie, przestrzegam Twoich przykazań najlepiej jak potrafię i chcę, abyś mi się za to odwdzięczył. 

Chrystus przekazał ludzkości modlitwę, która jest, tak jak On, unikalna i wszechstronna. W niej zawiera się siedem różnych i oddzielnych modlitw, z których każda odpowiada jednej z siedmiu zasad człowieka – trzyaspektowym ciałom, trzyaspektowym duchom i ogniwu umysłu. Każda modlitwa jest szczególnie zaadaptowana, aby wspomagać rozwój tej części złożonego człowieka, do której się odnosi. 

Celem modlitwy odnoszącej się do trzyaspektowego ciała jest uduchowienie tych pojazdów i pobrania z nich trzyaspektowej duszy. 

Modlitwy odnoszące się do trzyaspektowego ducha przygotowują go do otrzymania pobranej esencji, trzyaspektowej duszy. 

Modlitwa związana z ogniwem umysłu ma na celu utrzymanie go w odpowiednim stosunku jako łącza między wyższą a niższą naturą. 

Trzecim rodzajem pomocy, jaką ludzkość ma otrzymać, będzie Religia Ojca. Bardzo mało wiemy o tym, jaka ona będzie, poza tym, że ideał jej będzie nawet wyższy niż Braterstwo i że przez nią ciało fizyczne zostanie uduchowione. 

Religie Ducha Świętego, Religie Rasowe, miały na celu wyniesienie rasy ludzkiej poprzez poczucie więzi ograniczające się do danej grupy – rodziny, plemienia lub narodu. 

Celem Religi Syna, Chrystusa, jest wyniesienie rodzaju ludzkiego poprzez uformowanie go w Uniwersalne Braterstwo oddzielnych jednostek. 

Ideałem Religii Ojca będzie eliminacja wszelkiej separacji, spajając wszystko w Jedno, tak że nie będzie „ja” ani „ty”, lecz wszyscy będą Jednym w rzeczywistości. Jedność ta nie nastąpi, póki wciąż jesteśmy mieszkańcami fizycznej Ziemi, lecz w przyszłym stanie, gdy zdamy sobie sprawę z naszej jedności ze wszystkimi. Każdy będzie miał dostęp do wiedzy zebranej przez każdą osobną jednostkę. Będzie to podobne do tego, że pojedyncza fasetka diamentu ma dostęp do całego światła, które przechodzi przez każdą inna fasetkę, czyniąc je jednością, jednak określoną przez linie, które nadają jej pewną indywidualność bez separacji. W taki właśnie sposób duch indywidualny zachowa pamięć swoich poszczególnych doświadczeń, zarazem dzieląc się ze wszystkimi owocami swojej indywidualnej egzystencji. 

Są to kroki i etapy, przez które ludzkość jest nieświadomie prowadzona. 

Niegdyś Duch Rasowy panował niepodzielnie. Człowiek zadowalał się patriarchalnym i rodzicielskim rządem, w którym nie brał żadnego udziału. Obecnie na całym świecie widzimy oznaki burzenia starego systemu. System kastowy, który stanowił twierdzę Anglii w Indiach, rozpada się. Zamiast bycia podzielonymi na małe grupy, ludzie jednoczą się, żądając, aby ciemiężyciel wycofał się i dał im żyć w wolności pod rządami ludzi dla ludzi. Rosja jest podzielona przez spór o wolność od dyktatorskiego, autokratycznego rządu. Turcja przebudziła się i postawiła duży krok w stronę wolności. W Stanach Zjednoczonych, gdzie ludzie mają rzekomo rozkoszować się taką wolnością, o jaką inni, jak dotąd, są w stanie jedynie walczyć bądź o niej marzyć, nie jesteśmy jeszcze usatysfakcjonowani. Uczymy się, że istnieje inna opresja niż ta autokratycznej monarchii. Widzimy, że musimy jeszcze zdobyć wolność przemysłową. Irytujemy się na myśl o tyranii korporacji i szalonego systemu konkurencji. Zmierzamy ku współpracy, która jest obecnie praktykowana przez korporacje w ich własnym gronie ku prywatnemu zyskowi. Pragniemy stanu społeczeństwa, gdzie „każdy będzie siadywał pod swą winoroślą i pod swym drzewem figowym i nie będzie nikogo, kto by niepokoił”. 

Tak więc na całym świecie stare systemy rodzicielskich rządów ulegają zmianie. Narody w takiej formie miały już swoje pięć minut i nieświadomie zmierzają ku Uniwersalnemu Braterstwu, zgodnie z planem naszych niewidzialnych Przywódców, którzy nie są ani trochę mniej skuteczni w kształtowaniu wydarzeń, mimo że nie zasiadają oficjalnie w radach narodów. 

Są to powolne środki, za pomocą których różne ciała ludzkości są masowo oczyszczane, lecz aspirant do wiedzy wyższej pracuje świadomie ku uzyskaniu tych celów poprzez jasno zdefiniowane metody, w zgodzie ze swoją kondycją fizyczną. 

#### ZACHODNIE METODY DLA ZACHODNICH LUDZI 

W Indiach stosowane są pewne metody różnych rodzajów Jogi. Joga oznacza Unię i, tak jak na Zachodzie, celem aspiranta jest unia z Wyższym Sobą. Lecz, aby były skuteczne, metody poszukiwania tej unii muszą być różne. Pojazdy Hindusów znacznie różnią się od tych Kaukaskich. Hindusi żyją od wielu tysięcy lat w środowisku i klimacie całkowicie innym od naszego. Stosują oni inne metody myśli, a ich cywilizacja, mimo że jest na bardzo wysokim poziomie, różni się od naszej w swoich efektach. Toteż bezużyteczne byłoby dla nas stosowanie ich metod, które są rezultatem najwyższej wiedzy okultystycznej i idealnie do nich pasują, lecz są tak nieodpowiednie dla ludzi Zachodu, jak dieta zbożowa dla lwa. 

Na przykład w pewnych systemach wymaga się, aby jogin siedział w pewnych pozycjach, aby poszczególne prądy mogły przepływać przez jego ciało w sposób, który przyniesie konkretne rezultaty. Taka instrukcja byłaby zupełnie bezużyteczna dla białego człowieka, jako że jest on całkowicie obojętny na te prądy, z powodu swojego stylu życia. Jeżeli ma on osiągnąć jakiekolwiek efekty, to musi pracować w harmonii ze strukturą swoich pojazdów. Dlatego właśnie „Misteria” zostały założone w różnych częściach Europy w średniowieczu. Alchemicy byli zaangażowanymi uczniami wyższej nauki okultystycznej. Powszechne przekonanie, że celem ich badań i eksperymentów było przekształcanie podstawowych metalów w złoto, było spowodowana tym, że obrali ten symboliczny sposób opisywania swojej prawdziwej pracy, którą było przekształcanie niższej natury w ducha. Było to przedstawione w ten sposób, by uspokoić podejrzliwych księży, bez posługiwania się kłamstwem. Stwierdzenie, iż Różokrzyżowcy byli społecznością zajmującą się odkrywaniem i stosowaniem formuły na stworzenie „Kamienia Filozoficznego” było i jest prawdziwe. Prawdą jest także, że większość ludzi miała i nadal ma do czynienia z tym cudownym kamieniem. Jest on powszechny, lecz bezużyteczny dla każdego, kto sam go dla siebie nie stworzył. Formuła jest przekazywana w treningu ezoterycznym i Różokrzyżowcy nie różnią się pod tym względem od okultystów innych szkół. Wszyscy są zaangażowani w tworzenie tego pożądanego kamienia, jednakże każdy stosuje inne metody, jako że nie ma dwóch takich samych osób, w związku z tym prawdziwie efektywna praca jest zawsze indywidualna w swoim zakresie. 

Wszystkie szkoły okultystyczne dzielą się na siedem, tak jak „Promienie” Życia, duchy dziewicze. Każda Szkoła lub Zakon należy do jednego z tych siedmiu Promieni, tak jak każda grupa naszej ludzkości. Toteż każda jednostka, pragnąc dołączyć do jednej z tych grup okultystycznych, do „Braci”, którzy nie należą do jej Promienia, nie może tego uczynić z korzyścią dla siebie. Członkowie tych grup są braćmi w bardziej zażyłym sensie niż reszta ludzkości. 

Może gdy te siedem Promieni zostanie porównane z siedmioma kolorami spektrum, ich związek będzie mógł być lepiej zrozumiany. Na przykład, gdyby czerwony promień miał sprzymierzyć się z zielonym, efektem tego byłaby dysharmonia. Ta sama zasada tyczy się duchów. Każdy musi kroczyć z grupą, do której należy podczas manifestacji, jednakże one wszystkie są jednym, tak jak wszystkie kolory zawierają się w białym świetle, lecz refrakcyjna cecha naszej planety zdaje się dzielić je na siedem kolorów, tak też iluzoryczne warunki konkretnej egzystencji powodują, iż duchy dziewicze wydają się pogrupowane, a to pozorne pogrupowanie będzie obowiązywać, dopóki jesteśmy w tym stanie. 

Zakon Różokrzyżowców został założony w szczególności dla tych, których wysoki stopień rozwoju intelektualnego spowodował odrzucenie serca. Intelekt władczym tonem żąda logicznego wyjaśnienia dla wszystkiego – zagadki świata, pytań życia i śmierci. Powody i modus operandi [metody działania] egzystencji nie zostały wyjaśnione przez kapłański nakaz, aby „nie szukać wyjaśnień dla tajemnic Boga”. 

Dla każdej kobiety i każdego mężczyzny, którzy są błogosławieni, bądź wręcz przeciwnie, ciekawskim umysłem, jest niezmiernie ważnym, aby otrzymali wszystkie informacje, których pragną, aby, kiedy głowa zostanie uspokojona, serce mogło przemówić. Wiedza intelektualna jest jedynie środkiem ku osiągnięciu celu, a nie celem samym w sobie. Toteż cele Różokrzyżowców przede wszystkim zapewniają spragnionego wiedzy aspiranta, że wszystko we wszechświecie jest rozsądne, tym samym pokonując buntowniczy intelekt. Kiedy aspirant zaprzestaje krytyki i jest gotów zaakceptować wstępnie jako możliwą prawdę twierdzenia, które nie mogą zostać natychmiastowo zweryfikowane, wtedy i tylko wtedy trening ezoteryczny zacznie przynosić efekty w rozwijaniu wyższych zdolności, przez co człowiek przechodzi od wiary do wiedzy z pierwszej ręki. Jednak, nawet wtedy odkrywa się, że, w miarę postępu ucznia w zdobywaniu wiedzy z pierwszej ręki i postępu w nabieraniu umiejętności w badaniu na własną rękę, zawsze istnieją prawdy, których jeszcze nie potwierdził, jednak uważa je za prawdziwe, lecz których jeszcze nie jest w stanie wystarczająco zbadać w zakresie własnych możliwości. 

Czytelnikowi radzi się zapamiętać, iż nic, co nielogiczne, nie może istnieć we wszechświecie i że logika jest najpewniejszym przewodnikiem we wszystkich Światach. Lecz nie wolno mu zapomnieć, że jego zdolności są ograniczone i że może być potrzebne coś więcej niż jego własne zdolności logicznego rozumowania, aby rozwiązać dany problem, mimo iż może on być niemniej jednak w pełni wyjaśniony, lecz poprzez drogi rozumowania, które przewyższają zdolności ucznia na danym etapie rozwoju. Kolejną rzeczą, którą należy pamiętać jest to, że niezachwiana ufność wobec nauczyciela jest absolutnie konieczna. 

Powyższe zaleca się wziąć w szczególności pod uwagę wszystkim, którzy planują poczynić pierwsze kroki ku wiedzy wyższej. Jeżeli dane instrukcje są w ogóle przestrzegane, to muszą być obdarzone pełną wiarą w to, że są to skuteczne środki do osiągnięcia danego celu. Kierowanie się nimi połowicznie nie dałoby żadnego rezultatu. Brak wiary zabije każdy efekt wyprodukowany przez ducha. 

Praca nad różnymi ciałami człowieka odbywa się synchronicznie. Nie można wpłynąć na jedno ciało bez wpływania na pozostałe, lecz główna praca może być wykonywana nad dowolnym z nich. 

Jeżeli bezpośrednia uwaga jest poświęcana higienie i diecie, to ciało fizyczne będzie tym, na które praca ta oddziała w głównej mierze, lecz wpłynie ona również na ciało życiowe i ciało pożądań, jako że, kiedy czystsze i lepsze materiały są wbudowywane w ciało fizyczne, cząsteczki okrywane są także czystszym eterem planetarnym i materiałem emocjonalnym, toteż części planetarne ciał życiowego i pożądań stają się czystsze. Jeżeli poświęca się uwagę jedynie jedzeniu i higienie, to osobiste ciała życiowe i pożądań mogą pozostać niemalże tak samo nieczyste jak poprzednio, lecz kontakt z dobrem i tak będzie łatwiejszy, niż gdyby używano niezdrowego jedzenia. 

Z drugiej strony, jeśli pomimo rozdrażnienia pilnuje się swojego temperamentu, a także kultywuje się literackie i artystyczne gusta, ciało życiowe wyprodukuje efekt delikatności i skrupulatności w kwestiach fizycznych, a także zrodzi uszlachetniające uczucia i emocje w ciele pożądań. 

Dbanie o emocje także odbija się na innych pojazdach i pomaga je ulepszać. 

#### NAUKA O ODŻYWIANIU 

Jeżeli rozpoczniemy od ciała fizycznego i weźmiemy pod uwagę wszystkie dostępne środki ulepszania go i uczynienia go najlepszym możliwym narzędziem dla ducha, a następnie weźmiemy pod uwagę duchowe środki prowadzące do tego samego celu, to obejmiemy wszystkie pojazdy. Dlatego też powinniśmy podążyć tą metodą. 

Pierwszy widoczny stan ludzkiego embrionu jest małą, kulistą, papkowatą lub galaretowatą substancją, przypominającą białko jaja. W tej papkowatej kulce pojawiają się różne cząsteczki o bardziej stałej materii. Stopniowo nabierają one na masie i gęstości, dopóki nie zaczną się ze sobą stykać. Różne punkty tych zetknięć są powoli modyfikowane w stawy i w ten sposób formowana jest wyraźna struktura materii stałej – szkielet. 

Podczas formowania tej struktury otaczająca ją papkowata materia narasta i przeistacza się, dopóki w końcu nie osiągnie takiego poziomu organizacji, który znany jest jako płód. Staje się on większy, bardziej zbity i bardziej zorganizowany, aż do czasu narodzin, kiedy rozpoczyna się etap niemowlęctwa. 

Ten sam proces wzmacniania, który rozpoczął się wraz z pierwszym widocznym etapem egzystencji, trwa nadal. Istota przechodzi przez różne etapy niemowlęctwa, dzieciństwa, młodości, męskości bądź kobiecości, starości, a w końcu do zmiany, która zwana jest śmiercią. 

Każdy z tych etapów charakteryzuje się rosnącym stopniem twardości i zbitości. 

Zachodzi stopniowy wzrost w gęstości i twardości kości, ścięgien, chrząstek, wiązadeł, tkanek, błon, powłok, a nawet samych substancji żołądka, wątroby, płuc i innych organów. Stawy stają się sztywne i suche. Zaczynają trzaskać i skrzypieć, kiedy się nimi porusza, ponieważ maź stawowa, która je naoliwia i zmiękcza, traci na ilości i staje się zbyt gęsta i lepka, aby służyć temu celowi. 

Serce, mózg oraz cały układ mięśniowy, kręgosłup, nerwy, oczy itd. biorą udział w tym samym utwardzającym procesie, stając się coraz to bardziej sztywne. Wiele milionów maleńkich naczyń włosowatych, które rozgałęziają się i rozpościerają niczym gałęzie drzewa przez całe ciało, stopniowo zapychają się i przekształcają w zbite włókna, przestając być drożnymi dla krwi. 

Większe naczynia krwionośne – zarówno tętnice, jak i żyły – twardnieją, tracą swoją elastyczność, pomniejszają się i stają się niezdolne do transportu wymaganej ilości krwi. Płyny ciała zagęszczają się i gniją, będąc wypełnionymi materią ziemską. Skóra usycha i robi się pomarszczona. Włosy wypadają z powodu braku natłuszczenia. Zęby ulegają rozkładowi i wypadają z powodu braku żelatyny. Nerwy ruchowe zaczynają zanikać, a ruchy ciała stają się nieporęczne i powolne. Zmysły zawodzą, krążenie krwi jest upośledzone, gdyż krew ulega stagnacji i krzepnie w naczyniach krwionośnych. Ciało traci coraz to więcej ze swoich sił. Niegdyś elastyczne, zdrowe, czułe, sprężyste, aktywne i uważne, staje się sztywne, powolne i nieczułe. W końcu umiera ze starości. 

Pojawia się teraz pytanie: co jest przyczyną tego stopniowego kostnienia ciała, przynoszącego sztywność, degradację i śmierć? 

Z czysto fizycznego punktu widzenia, chemicy wydają się być jednogłośni w opinii, że przyczyną tego jest zasadniczo wzrost ilości fosforanu wapnia (substancji kostnej), węglanu wapnia (kreda szkolna) i siarczanu wapnia (gładź szpachlowa), wraz ze sporadycznym tlenkiem magnezu i małymi ilościami innych substancji ziemskich. 

Jedyną różnicą między starym a młodym ciałem jest większa gęstość, twardość i sztywność tego pierwszego, spowodowana większą proporcją wapiennej, ziemskiej materii wchodzącą w skład ciała. Kości dziecka składają się z trzech części żelatyny w stosunku do jednej części materii ziemskiej. W starości stosunek ten jest odwrotny. Co stanowi źródło tej śmiertelnej akumulacji materii stałej? 

Aksjomatycznym wydaje się być to, iż całe ciało jest odżywiane przez krew i że wszystko znajdujące się w ciele, jakiejkolwiek natury, było najpierw we krwi. Analiza pokazuje, iż krew zawiera te same ziemskie substancje, które są odpowiedzialne za wzrost twardości i sztywności i – uwaga! – krew tętnicza zawiera więcej tej ziemskiej materii niż krew żylna. 

Jest to bardzo ważne. Pokazuje to, że w każdym cyklu krew odkłada substancje ziemskie. Jest ona zatem głównym transporterem, który zapycha organizm. Lecz jej zapasy ziemskiej substancji muszą być uzupełniane. W przeciwnym wypadku nie mogłaby stale tego robić. Gdzie uzupełnia ona swój śmiertelny ładunek? Istnieje zaledwie jedna odpowiedź na to pytanie – z jedzenia i picia. Nie istnieje absolutnie żadne inne źródło. 

Jedzenie i picie, które odżywiają ciała muszą być zarazem głównym źródłem wapiennej, ziemskiej materii, która jest składowana przez krew w całym organizmie, powodując degradację i ostatecznie śmierć. Jedzenie i picie są potrzebne, aby podtrzymywać życie fizyczne, lecz, jako że istnieje tak wiele rodzajów jedzenia i picia, wypada nam, w świetle przytoczonych faktów, ustalić, o ile to możliwe, które rodzaje zawierają najmniejszą ilość destrukcyjnej materii. Jeżeli możemy znaleźć takie jedzenie, możemy wydłużyć nasze życia, a, z okultystycznego punktu widzenia, pożądanym jest, aby żyć jak najdłużej w każdym ciele fizycznym, szczególnie po tym, jak rozpoczęto drogę ku świadomemu samo-ulepszaniu. Potrzeba tak wielu lat nauki, przez dzieciństwo i zagorzałą młodość, przez każde kolejno zamieszkiwane ciało, aż duch w końcu osiągnie jakąś kontrolę, że im dłużej może on zachować ciało, które stało się otwarte na jego sugestie, tym lepiej. Toteż bardzo ważnym jest, aby uczeń spożywał jedynie takie jedzenie i napoje, które odłożą jak najmniejszą ilość utwardzającej materii i zarazem utrzymają organy wydalnicze w aktywności. 

Skóra i układ moczowy ratują człowieka przed wczesną śmiercią. Gdyby nie ich środki, większość przyjmowanej wraz z jedzeniem materii ziemskiej, która jest eliminowana, nikt nie dożyłby dziesięciu lat. 

Ustalono, iż zwyczajna, niedestylowana woda źródlana zawiera węglan i inne związki wapnia w takiej ilości, że przeciętna jej ilość spożywana każdego dnia przez jednostkę w formie herbaty, kawy, zupy itp., w czterdzieści lat byłaby wystarczająca, aby uformować blok wapienny bądź marmurowy rozmiaru dużego człowieka. Ważnym faktem jest także to, iż, mimo że fosforan wapnia jest zawsze wykrywany w moczu dorosłych, nigdy nie jest on wykrywany w moczu dzieci, ponieważ u nich szybkie wykształcanie się kości wymaga, by ta sól została zachowana. Podczas okresu ciąży w moczu matki jest bardzo mało substancji ziemskiej, jako że jest ona używana do budowy płodu. Jednakże w zwyczajnych warunkach, materia ziemska jest bardzo widoczna w moczu dorosłych i zawdzięczamy temu fakt, iż życie fizyczne osiąga swoją obecną długość. 

Niedestylowana woda przyjmowana wewnętrznie jest największym wrogiem człowieka, lecz stosowana zewnętrznie, staje się jego najlepszym przyjacielem. Otwiera ona pory skórne, pobudza krążenie krwi i zapobiega stagnacji, która daje najlepszą okazję dla gromadzenia ziemskiego, śmiertelnego fosforanu wapnia. 

Harvey, który odkrył krążenie krwi, powiedział, że zdrowie oznacza swobodne krążenie, a choroba jest rezultatem zaburzonego krążenia krwi. 

Wanna stanowi wielką pomoc w utrzymywaniu zdrowia ciała i powinna być stosowana przez aspiranta do wyższego życia. Pocenie się, widocznie i niewidoczne, wydala więcej substancji ziemskiej z ciała niż jakakolwiek inna czynność. Tak długo jak dostarczane jest paliwo, a ogień trzymany z dala od popiołu, będzie on płonął. Nerki są ważne w wydalaniu popiołu z ciała, lecz pomimo wielkiej ilości substancji ziemskiej wydalanej wraz z moczem, wciąż w wielu przypadkach pozostaje jej na tyle dużo, aby wytworzyć piasek i kamienie w układzie wydalniczym, powodując niewyobrażalną agonię, a często nawet śmierć. 

Nie pozwólmy nikomu dać się zwieść, że woda zawiera mniej kamienia, kiedy zostaje zagotowana. Kamień, który wytwarza się na dnie czajnika, pozostawia tam często odparowana woda, która uciekła z czajnika w postaci pary. Gdyby para był skondensowana, otrzymalibyśmy wodę destylowaną, która jest ważnym dodatkiem w otrzymywaniu ciała w stanie młodości. 

W wodzie destylowanej nie ma absolutnie żadnej ziemskiej substancji, podobnie jak w wodzie deszczowej, śniegu czy gradzie (za wyjątkiem tego, co może być zebrane przez kontakt z dachem itp.). Lecz kawa, herbata lub zupa przygotowane przy użyciu normalnej wody, nieważne jak długo gotowanej, nie są oczyszczone z cząsteczek ziemskich. Przeciwnie, im dłużej są one gotowane, tym bardziej stają się naładowane popiołem. Ci, którzy cierpią na choroby natury moczowej, nie powinni pić nic innego niż wodę destylowana. 

Można powiedzieć ogólnie o jedzeniu, które przyjmujemy do naszego organizmu, że świeże warzywa i dojrzałe owoce zawierają największą proporcję materii odżywczej względem substancji ziemskich. 

Jako że piszemy do aspiranta wyższego życia, a nie do szerokiej publiki, można także powiedzieć, że jedzenie zwierząt powinno być całkowicie unikane, o ile jest to możliwe. Nikt, kto zabija, nie może zajść daleko ścieżką świętości. Czynimy nawet gorzej niż rzeczywiście zabijając, ponieważ chcąc uchronić się przed osobistym dokonaniem aktu zabijania, lecz wciąż korzystając z jego rezultatów, zmuszamy inną istotę poprzez konieczność ekonomiczną, aby poświęcała swój cały czas na zabijanie, tym samym brutalizując ją do takiego stopnia, że prawo nie pozwala jej zasiadać w ławie przysięgłych w sprawach przestępstw zagrożonych karą śmierci, ponieważ jej profesja tak bardzo zaznajomiła ją z odbieraniem życia. 

Oświeceni wiedzą, że zwierzęta są ich młodszymi braćmi i że będą one ludźmi Okresu Jowisza. Będziemy wtedy pomagać im tak, jak Aniołowie, którzy byli ludzkością Okresu Księżyca, pomagają obecnie nam. Dla aspiranta do wysokich ideałów zabijanie – zarówno osobiście, jak i pośrednio – nie wchodzi w grę. 

Kilka ważnych produktów odzwierzęcych, takich jak mleko, ser i masło, może być stosowanych. Są to rezultaty procesów życia i nie wymagają żadnych tragedii, aby przekonwertować je w pożywienie. Mleko, które jest ważnym napojem dla ucznia okultystycznego, nie zawiera żadnej substancji ziemskiej o złych konsekwencjach i ma wpływ na ciało, którego nie posiada żaden inny produkt. 

Podczas Okresu Księżyca człowiek był karmiony wyłącznie mlekiem Natury. Uniwersalne jedzenie było przez niego wchłaniane, a stosowanie mleka ma tendencję, aby zbliżać człowieka do sił Kosmicznych i umożliwiać mu leczenie innych. 

Powszechnie uważa się, że cukier i inne substancje sacharydowe są szkodliwe dla ogólnego zdrowia, a szczególnie dla zębów, powodując ich rozkład i idący za tym ból. Tylko w pewnych okolicznościach jest to prawdą. Cukier jest szkodliwy w pewnych chorobach, takich jak nudności i niestrawność, lub jeśli jest trzymany długo w ustach jako cukierek. Lecz jeśli jest on stosowany oszczędnie w dobrym zdrowiu, a jego ilość jest stopniowo zwiększana tak, aby żołądek mógł się przyzwyczaić do jego przyjmowania, cukier staje się bardzo odżywczy. Zdrowie murzynów polepsza się znacząco podczas zbiorów trzciny cukrowej, niezależnie od ich zwiększonego nakładu pracy. Przypisuje się to wyłącznie ich zamiłowaniu do słodkiego soku trzcinowego. To samo można rzec o koniach, krowach i innych zwierzętach w tamtych rejonach, jako że wszystkie lubują się w syropie odpadowym, którym się je karmi. W okresie żniw tyją, ich sierści stają się gładkie i błyszczące. Konie karmione gotowaną marchwią przez kilka tygodni uzyskują sierść jak jedwab, zawdzięczając to sokom cukrowym tego warzywa. Cukier jest odżywczym i korzystnym składnikiem diety i nie zawiera żadnego popiołu. 

Owoce stanowią dietę idealną. Właściwie są one wydawane przez drzewa, aby zachęcić zwierzęta i ludzi do ich jedzenia, by umożliwić rozsianie nasion. W podobnym celu kwiaty wabią pszczoły. 

Świeży owoc zawiera wodę najczystszego i najlepszego rodzaju, zdolną przenikać organizm w cudowny sposób. Sok z winogron jest szczególnie wspaniałym rozpuszczalnikiem. Rozrzedza i pobudza krew, otwierając drogę do naczyń włośniczkowych, które już wyschły i pozatykały się – o ile proces ten nie posunął się już zbyt daleko. Dzięki terapii niesfermentowanym sokiem z winogron, ludzie z zapadniętymi oczami, pomarszczonymi skórami i bladą karnacją stają się zaokrągleni, nabierają rumieńców i ożywają. Zwiększona przenikalność umożliwia duchowi manifestować się bardziej swobodnie i z odnowioną energią. Poniższa tabela, która za wyjątkiem ostatniej kolumny, jest wzięta z publikacji Departamentu Rolnictwa Stanów Zjednoczonych, rozjaśni aspirantowi ilość, jak jest konieczna do spożycia w zależności od stopnia aktywności, a także składniki różnych rodzajów pożywienia w niej zawartych. 

Postrzegając ciało z czysto fizycznego punktu widzenia, możemy je nazwać chemicznym piecem, którego paliwem jest jedzenie. Im bardziej używa się ciała, tym więcej paliwa ono potrzebuje. Głupotą byłoby dla człowieka zmieniać zwyczajną dietę, która przez lata odżywiała go właściwie, i obierać nową metodę bez należnej uwagi wobec tego, jakiemu celowi ma ona służyć. Nagłe wyeliminowanie mięsa ze zwyczajnej diety mięsożerców z całą pewnością wyrządziłoby szkodę na zdrowiu u większości takich osób. Jedyną bezpieczną metodą jest eksperymentowanie i uprzednie przebadanie sprawy, korzystając z umiejętności odpowiedniego rozróżniania. Nie da się podać konkretnych zasad, jako że sprawa diety jest tak indywidualna, jak każda inna cecha. Jedyne, co może zostać uczynione, to podanie tabeli wartości pożywienia i opisanie ogólnego wpływu każdego pierwiastka chemicznego, umożliwiając aspirantowi wypracowanie swojej własnej metody. 

Nie możemy także pozwolić, aby wygląd osoby wpływał na naszą opinię o stanie jej zdrowia. Pewne ogólne idee tego jak powinna wyglądać zdrowa osoba są powszechnie akceptowane, lecz nie istnieje słuszny powód, by oceniać zdrowie na ich podstawie. Zarumienione policzki mogą wskazywać na zdrowie u jednej osoby, a u drugiej na chorobę. Nie ma żadnej konkretnej zasady, w oparciu o którą można stwierdzić dobre zdrowie, poza uczuciem komfortu i dobrego samopoczucia, które dane jednostka odczuwa, bez względu na wygląd. 

Tabela pożywienia podana tutaj zajmuje się pięcioma związkami chemicznymi. 

Woda jest świetnym rozpuszczalnikiem. 

Azot lub białko jest podstawowym budulcem ciała, lecz zawiera nieco ziemskiej materii. 

Węglowodany lub cukry są głównymi producentami energii. 

Tłuszcze są producentami ciepła i stanowią magazyn sił zapasowych. 

Popiół jest minerałem, substancją ziemską i zapycha system. Nie musimy się martwić o uzyskanie go w odpowiedniej ilości do budowy kości. Przeciwnie, musimy być jak najbardziej ostrożni, aby pozyskiwać go możliwie jak najmniej. 

Kaloria jest prostą jednostką ciepła, a tabela pokazuje ilość kalorii zawartych w każdym produkcie spożywczym w momencie zakupu. Na przykład w 450 gramach orzechów brazylijskich 49,6 % całości to odpad (skorupki), lecz pozostałe 50,4 % ma 1485 kalorii. Oznacza to, że około połowa tego, co jest kupowane, to odpad, lecz pozostałość zawiera podaną ilość kalorii. Jako że możemy pozyskać największą ilość siły z naszego pożywienia, musimy zwracać uwagę na ilość kalorii, jakie ono zawiera, ponieważ to z nich pozyskujemy energię wymaganą do wykonywania naszej codziennej pracy. Ilość kalorii wymagana (dziennie), aby utrzymać ciało w różnych warunkach, ukazana jest w poniższej tabeli: 

|                                                        |              | | ------------------------------------------------------ | ------------ | | Mężczyzna o bardzo ciężkiej pracy mięśniowej           | 5500 kalorii | | Mężczyzna o umiarkowanie ciężkiej pracy mięśniowej     | 4150 kalorii | | Mężczyzna o umiarkowanej pracy mięśniowej              | 3400 kalorii | | Mężczyzna o umiarkowanie lekkiej pracy                 | 3050 kalorii | | Mężczyzna o pracy siedzącej                            | 2700 kalorii | | Mężczyzna bez pracy mięśniowej                         | 2450 kalorii | | Kobieta o lekkiej lub umiarkowanej pracy mięśniowej    | 2450 kalorii | 

TABELA 1 

TABELA 2 

Zgodnie z tą tabelą widać, że czekolada jest najbardziej odżywczym pożywieniem, jakie mamy, a także że kakao w sproszkowanej formie, jest najniebezpieczniejsze ze wszystkich produktów spożywczych, zawierając trzy razy więcej popiołu niż większość pozostałych i dziesięciokrotnie więcej niż wiele innych. Jest to silnie wzmacniający produkt, lecz zarazem niebezpieczna trucizna, jako że zapycha system szybciej niż jakakolwiek inna substancja. 

Oczywiście dobranie optymalnego sposobu odżywiania będzie wymagało uprzednich badań, lecz nagroda przychodzi w zdrowiu i długości życia, a ponadto umożliwia swobodne korzystanie z ciała, czyniąc naukę i dążenie do wyższych rzeczy możliwe. Po pewnym czasie aspirant stanie się tak zaznajomiony z tematem, że nie będzie musiał poświęcać już na niego szczególnej uwagi. 

Podczas gdy powyższa tabela pokazuje proporcję substancji chemicznych zawartych w każdym z wymienionych artykułów spożywczych, należy pamiętać, że nie wszystkie z nich są dostępne do użytku dla organizmu, ponieważ istnieją pewne dawki, których przyswojenia ciało odmawia. 

Z warzyw trawimy jedynie około 83% białka, 90% tłuszczu i 95% węglowodanów. 

Z owoców przyswajamy około 85% białka, 90% tłuszczu i 90% węglowodanów. 

Mózg jest mechanizmem koordynującym, za sprawą którego kontrolowane są ruchy ciała i wyrażane są nasze pomysły. Zbudowany jest on z tych samych substancji, co wszystkie inne części ciała, z dodatkiem fosforu, który jest właściwy jedynie dla mózgu. 

Logicznym wnioskiem jest, iż fosfor jest szczególnym pierwiastkiem, poprzez który Ego jest w stanie wyrażać myśli i wpływać na ciało fizyczne. Faktem jest także, że proporcja i zróżnicowanie tej substancji uważane jest za odpowiedzialne za stan i poziom inteligencji jednostki. Idioci mają bardzo mało fosforu, a wybitni myśliciele mają go dużo. W świecie zwierząt stopień świadomości i inteligencji jest wprost proporcjonalny do ilości fosforu zawartej w mózgu. 

Tak więc bardzo ważnym jest, aby aspirant, który ma używać swojego ciała do umysłowej i duchowej pracy, zaopatrywał swój mózg w substancję konieczną do tego celu. Większość warzyw i owoców zawiera pewną ilość fosforu, lecz zadziwiające jest, iż jego większa ilość zawarta jest w liściach, które są zazwyczaj wyrzucane. Znajduje się on w sporej ilości w grejpfrutach, cebuli, szałwii, fasoli, goździkach, ananasie i w liściach i łodygach wielu warzyw, a także w soku z trzciny cukrowej, lecz nie w cukrze rafinowanym. 

Poniższa tabela przedstawia stosunek kwasu fosforowego w kilku produktach spożywczych: 

| 100 000    CZĘŚCI:                             |               | | ---------------------------------------------- | ------------- | | Jęczmienia suchego zawiera kwasu fosforowego   | 210 części    | | Fasola                                         | 292 części    | | Burak                                          | 167 części    | | Liście buraka                                  | 690 części    | | Gryka                                          | 170 części    | | Sucha marchew                                  | 395 części    | | Siemię lniane                                  | 880 części    | | Łodygi siemienia lnianego                      | 118 części    | | Pasternak                                      | 111 części    | | Liście pasternaka                              | 1784 części   | | Groch                                          | 190 części    | 

Sedno powyższej treści może zostać podsumowane w następujący sposób: 

(1) Ciało przez cały okres życia podlega procesowi twardnienia. 

(2) Proces ten składa się z odkładania przez krew substancji ziemskich, głównie fosforanu i węglanu wapnia, przez które różne części ciała stają się skostniałe, skonwertowane w kość lub materię jej pokrewną. 

(3) Ta konwersja w kość niszczy elastyczność naczyń krwionośnych, mięśni i innych ruchliwych części ciała. Zagęszcza także krew i całkowicie zapycha drobne naczynia włosowate, przez co krążenie płynów i działanie organizmu ogólnie zamiera, prowadząc ostatecznie do śmierci. 

(4) Ten proces utwardzania może zostać zahamowany, a życie wydłużone poprzez uważne unikanie jedzenia, które zawiera dużo popiołu, poprzez używanie wody destylowanej do celów wewnętrznych i wspieranie wydalania poprzez skórę dzięki częstym kąpielom. 

Powyższe wyjaśnia, dlaczego niektóre religie zalecają częste ablucje jako praktykę religijną. Wspierają one bowiem zdrowie i oczyszczają ciało fizyczne. Posty także były zalecane w tym samym celu. Dają one żołądkowi wielce potrzebny odpoczynek i pozwalają ciału eliminować bezpłodną materię, przez co, jeżeli nie są zbyt częste lub zbyt długie, wspierają zdrowie. Zazwyczaj jednak tyle samo lub nawet więcej może zostać osiągnięte poprzez karmienie ciała odpowiednim jedzeniem, które stanowi najlepsze lekarstwo. 

Zawsze pierwszą rzeczą, na którą zwracają uwagę lekarze, jest upewnienie się, czy wydalanie zachodzi poprawnie, jako że jest to główny środek Natury służący pozbywaniu się z ciała toksyn zawartych w każdym rodzaju jedzenia. 

Podsumowując niech aspirant wybiera takie jedzenie, które jest najłatwiej trawione, jako że im łatwiej energia z jedzenia jest pobierana, tym więcej czasu organizm będzie miał na regenerację, zanim będzie musiał uzupełnić zapasy. Mleko nigdy nie powinno być pite tak jak szklanka wody. Przyjmowane w ten sposób, formuje w żołądku dużą kulę sera, silnie uniewrażliwioną na działanie soków trawiennych. Mleko powinno być popijane, tak jak popijamy kawę czy herbatę. Wtedy uformuje w żołądku wiele małych kulek, którą są łatwo przyswajalne. Odpowiednio stosowane stanowi ono jeden z najlepszych składników diety. Cytrusy są silnymi środkami odkażającymi, a zboża, szczególnie ryż, są antyoksydantami o wielkiej wydajności. 

Wyjaśniwszy z czysto materialnego punktu widzenia, co jest konieczne dla ciała fizycznego, rozważymy teraz tę sprawę z okultystycznego punktu widzenia, biorąc pod uwagę wpływ na dwa niewidzialne ciała, które przenikają ciało fizyczne. 

Szczególna twierdza ciała pożądań znajduje się w mięśniach i ośrodkowym układzie nerwowym, tak jak już zostało powiedziane. Energia okazywana przez daną osobę, kiedy działa ona pod wpływem silnej ekscytacji lub złości, jest tego przykładem. W takich wypadkach cały układ mięśniowy jest spięty, a żadna ciężka praca nie jest tak wykańczająca jak „napad szału”. Czasami pozostawia on ciało wykończonym przez kilka tygodni. Można tu zauważyć potrzebę ulepszania ciała pożądań poprzez kontrolowanie temperamentu, tym samym oszczędzając ciału fizycznemu cierpienia wynikającego z niepohamowanego działania ciała pożądań. 

Patrząc na sprawę z okultystycznego punktu widzenia wszelka świadomość w Świecie Fizycznym jest rezultatem stałej wojny między ciałami pożądań a życiowym. 

Tendencją ciała życiowego jest łagodzenie i budowanie. Jego głównym środkiem ekspresji są krew i gruczoły, a także układ współczulny. Dodatkowo zyskało ono dostęp do twierdzy ciała pożądań (do układu mięśniowego i somatycznego układu nerwowego), gdy zaczęło rozwijać serce w mięsień podległy woli. 

Tendencją ciała pożądań jest utwardzanie i najechało ono królestwo ciała życiowego wchodząc w posiadanie śledziony i tworząc białe krwinki, które nie są „strażnikami organizmu”, jak to uważa obecnie nauka, lecz jego niszczycielami. Ciało pożądań używa krwi, aby przemieszczać tych malutkich niszczycieli po całym ciele. Przechodzą one przez ściany tętnic i żył za każdym razem, gdy odczuwa się wzburzenie, a szczególnie, kiedy odczuwana jest wielka złość. Napływ sił w ciele pożądań czyni wtedy tętnice i żyły napuchniętymi i otwiera drogę białym krwinkom aż do tkanek w ciele, gdzie zakładają one bazy dla materii ziemskiej, która zabija ciało. 

W zestawieniu dwóch osób żywiących się tym samym i w takiej samej ilości, osoba o wesołym i pogodnym usposobieniu pożyje dłużej, będzie cieszyła się lepszym zdrowiem i będzie bardziej aktywna od tej, która się martwi bądź wpada w szał. U tej drugiej wytworzy się i rozprzestrzeni więcej niszczących białych krwinek niż u pierwszej. Gdyby naukowcy mieli zbadać ciała tych dwóch osób, odkryliby, że w ciele miło usposobionej osoby byłoby zdecydowanie mniej ziemskiej materii niż u zrzędy. 

Ta destrukcja zachodzi przez cały czas i niemożliwością jest powstrzymanie wszystkich niszczycieli. Poza tym nie taki jest cel. Gdyby ciało życiowe rządziło niepodzielnie, budowałoby cały czas, zużywając w tym celu całą energię. Nie byłoby świadomości ani myśli. To właśnie dzięki temu, że ciało powstrzymuje i utwardza narządy wewnętrzne, świadomość może się rozwijać. 

W dalekiej przeszłości był czas, w którym opuszczaliśmy skamieniałe formy, tak jak mięczaki, pozostawiając ciało miękkim, elastycznym i bezkostnym, lecz posiadaliśmy wtedy jedynie tępą, przebłyskującą świadomość, którą obecnie posiadają mięczaki. Zanim mogliśmy się rozwinąć, koniecznym stało się zachowanie skamieniałości. Badając świadomość jakiegokolwiek gatunku okaże się, że jest ona wprost proporcjonalna do rozwoju wewnętrznego szkieletu kostnego. Ego musi posiadać twarde kości z półpłynnym szpikiem czerwonym, aby móc budować czerwone krwinki do swojej ekspresji. 

Jest to najwyższy poziom rozwoju ciała fizycznego. Nie ma to żadnego znaczenia wobec faktu, iż najwyższa klasa zwierząt posiada wewnętrzną strukturę kostną podobną do tej człowieka, lecz nadal nie posiada ducha wewnętrznego. Należą one bowiem do innej fali ewolucji. 

#### PRAWO ASYMILACJI 

Prawo Asymilacji nie pozwala wbudować się w nasze ciało żadnej cząsteczce, której my jako duchy nie przezwyciężyliśmy i nie uczyniliśmy nam podwładną. Siły aktywne wzdłuż tych linii to, jak pamiętamy, zasadniczo nasi „zmarli”, którzy weszli do „nieba” i uczą się tam budować ciała do użytku tutaj, lecz pracują oni w zgodzie z pewnymi prawami, których nie mogą obejść. W każdej cząsteczce jedzenia, którą przyjmujemy do naszych ciał, zawiera się życie i zanim będziemy mogli wbudować to życie w nasze ciała poprzez proces asymilacji, musimy je przezwyciężyć i uczynić nam poddanym. W przeciwnym razie w ciele nie byłoby harmonii. Wszystkie części działałyby wedle własnej woli, tak jak to czynią, kiedy koordynujące je życie odchodzi. Zaszło by to, co nazywamy rozkładem, procesem dezintegracji, który jest przeciwieństwem asymilacji. Im bardziej zindywidualizowana jest cząsteczka, która ma zostać zasymilowana, tym więcej energii potrzeba na jej strawienie i szybciej będzie próbowała się ona umocnić. 

Istoty ludzkie nie są zorganizowane w taki sposób, aby mogły odżywiać się tylko twardymi minerałami. Kiedy czysto mineralna substancja, jak na przykład sól, jest spożywana, przechodzi ona przez ciało pozostawiając za sobą minimalną ilość odpadów. Jednakże to, co zostawia, ma bardzo szkodliwy charakter. Gdyby możliwym dla człowieka było używanie minerałów jako pożywienia, byłyby one idealne dla tego celu, z powodu ich stabilności i małej ilości energii wymaganej, aby je przezwyciężyć i podporządkować życiu ciała. Bylibyśmy zmuszeni do jedzenia znacznie mniej i rzadziej, niż robimy to obecnie. Nasze laboratoria będą kiedyś zaopatrywać nas w chemiczne jedzenie o jakości znacznie przewyższającej tę obecną, które zawsze będzie świeże. Jedzenie uzyskane od wyższych form roślin i z jeszcze wyższego królestwa zwierząt przyprawia o mdłości, z powodu szybkości swojego rozkładu. Proces ten jest spowodowany wysiłkami pojedynczych cząsteczek dążących do wydostania się ze złożonej całości. 

Królestwo roślin znajduje się tuż ponad królestwem minerałów. Posiada ono organizację będącą w stanie przyswajać związki mineralne Ziemi. Człowiek i zwierzę mogą przyswajać rośliny i tym samym pozyskiwać związki chemiczne konieczne do podtrzymywania swoich ciał, a, jako że świadomość królestwa roślin przypomina głęboki sen, nie stawiają one oporu. Mało energii wymaga przyswojenie cząsteczek czerpanych w taki sposób i mających małą indywidualność. Życie zamieszkujące te cząsteczki nie dąży do ucieczki z naszego ciała tak szybko, jak jedzenie pochodzące z wyżej rozwiniętych form, toteż siła pochodząca z diety opartej na warzywach i owocach jest trwalsza niż ta pochodząca z diety mięsnej. Dodatkowo zapas jedzenia nie wymaga tak częstego uzupełniania, a dostarcza stosunkowo więcej siły, ponieważ mniej energii jest wymagane do asymilacji. 

Jedzenie pochodzące z ciał zwierząt zawiera cząsteczki, nad którymi pracowało i które przenikało indywidualne ciało pożądań, tak więc zostały one zindywidualizowane do znacznie większego stopnia niż cząsteczki roślin. Istnieje tam indywidualna dusza komórkowa, która jest przenikana przez pasje i pożądania zwierzęcia. Wymaga znacznego nakładu energii, aby w ogóle ją przezwyciężyć w celu późniejszego przyswojenia, jednak nigdy nie zostaje ona tak w pełni wbudowana w organizm, jak elementy roślin, które nie posiadają tak silnych indywidualnych tendencji. Wynikiem tego jest konieczność spożywania większej ilości jedzenia przez mięsożercę niż przez frutarianina. Mięsożerca musi także jeść częściej. Ponadto ten wewnętrzny konflikt cząsteczek mięsa powoduje większe zmęczenie i niszczenie ciała ogółem, czyniąc mięsożercę mniej aktywnym i wytrzymałym niż wegetarianin, jak to pokazują wszelkie zawody między zwolennikami tych dwóch metod. 

Toteż, kiedy pożywienie mięsne pochodzące z roślinożercy stanowi tak niestabilną dietę, oczywistym jest, że gdybyśmy spróbowali korzystać z mięsa zwierząt mięsożernych, u których komórki są jeszcze bardziej zindywidualizowane, zostalibyśmy zmuszeni do spożywania ogromnych ilości pożywienia. Jedzenie zajmowałoby większość naszego czasu, a ponadto zawsze bylibyśmy wychudzeni i głodni. Efekt ten może zostać zaobserwowany u wilka i sępa, których szczupłość i głód są powszechnie znane i stanowią elementy przysłów. Kanibale jedzą ludzkie mięso, lecz jedynie w dużych odstępach czasowych i jako towar luksusowy. Jako że człowiek nie ogranicza się wyłącznie do diety mięsnej, jego ciało nie jest dokładnie takie, jak te zwierzęcia mięsożernego, niemniej jednak głód kanibala także stał się elementem przysłów. 

Gdyby ciało roślinożercy było esencją dobra w roślinach, wtedy logicznie wnioskując ciało mięsożercy powinno być kwintesencją. Mięso z wilka i sępa byłoby zatem crème de la crème i czymś bardzo pożądanym. Wiemy, iż tak nie jest, lecz jest całkiem przeciwnie. Im bliżej jesteśmy królestwa roślin, tym więcej siły pobieramy z naszego pożywienia. Gdyby było odwrotnie, ciało zwierząt mięsożernych byłoby pożądane przez zwierzęta drapieżne, lecz przykłady „psa zjadającego psa” są bardzo rzadkie w naturze. 

#### ŻYJ I POZWÓL ŻYĆ 

Pierwszym prawem nauki okultystycznej jest „Nie zabijaj” i to powinno być aspektem najwyższej wagi dla aspiranta do wyższego życia. Nie potrafimy wytworzyć nawet jednej cząsteczki kurzu, więc jakim prawem mamy niszczyć choćby najmniejszą formę? Wszelka Forma jest wyrazem Jednego Życia – Życia Boga. Nie mamy prawa niszczyć Formy, poprzez którą Życie poszukuje doświadczenia, i zmuszać go do budowy nowego pojazdu. 

Ella Wheeler Wilcox z prawdziwym współczuciem wszystkich zaawansowanych dusz, opowiada się za tą okultystyczną maksymą poniższymi pięknymi słowami: 

    „Jestem głosem pozbawionych głosu;     Przeze mnie niemi przemówią     Gdy ucho głuchego świata     Stanie się zdolnym usłyszeć     Krzywdę bezsłownych słabeuszy.     Ta sama siła uformowała wróbla     Ukształtowała także człowieka, króla.     Bóg całości     Darował iskrę duszy     Futrzanej i pierzastej rzeczy.     I ja jestem stróżem mojego brata;     I ja będę toczyć jego wojny     I głosić słowo     Za bestie i ptactwo     Dopóki świat się nie naprawi”. 

Czasem słychać głos sprzeciwu, że życie jest również odbierane, kiedy spożywane są owoce i warzywa, lecz twierdzenie to jest oparte na całkowitym braku zrozumienia faktów. Kiedy owoc jest dojrzały, osiągnął on swój cel, którym jest pełnienie roli łona dla dojrzewającego nasiona. Jeśli nie zostanie spożyty, ulegnie rozkładowi i pójdzie na zmarnowanie. Ponadto zaprojektowany jest tak, aby służyć jako pokarm dla królestw zwierząt i ludzi, tym samym zapewniając nasionu szansę na wzrost poprzez wyrzucenie go na płodną ziemię. Poza tym, tak jak komórka jajowa i nasienie istot ludzkich są nieskuteczne bez atomu nasiennego reinkarnującego Ego i matrycy jego ciała życiowego, tak też każde jajko czy nasiono jest samo w sobie pozbawione życia. Jeżeli zapewnia się im odpowiednie warunki wylęgarki bądź ziemi, życie ducha grupowego jest w nie wtedy wlewane i chwytana jest okazja do produkcji ciała fizycznego. Jeśli jajko bądź nasiono jest gotowane, miażdżone, lub nie otrzymuje warunków koniecznych do życia, okazja ta zostaje utracona, lecz to wszystko. 

Na obecnym etapie podróży ewolucyjnej, każdy z natury wie, że zabijanie jest złe, a człowiek kocha i chroni zwierzęta we wszystkich wypadkach, gdzie jego chciwość i samolubstwo nie zaślepia go na ich prawa. Prawo chroni nawet kota i psa przed bezsensownym okrucieństwem. Nie dotyczy to „sportu”, tego największego ze wszystkich naszych okrucieństw przeciwko zwierzętom. Pieniądze są zawsze powodem, dla którego zwierzęta są mordowane lub hodowane po to, aby je na końcu zabić. Bezbronne zwierzęta są zabijane przez zwolenników „sportu” bez jakiegokolwiek powodu poza wspieraniem fałszywej idei dzielności polującego. Ciężko jest zrozumieć, dlaczego ludzie, którzy na co dzień wydają się być zdrowi na umyśle i uprzejmi mogą, na ten czas, wyzbyć się wszelkich subtelniejszych instynktów i zmienić się w żądnych krwi dzikusów, zabijając dla czystej żądzy krwi i radości ze zniszczenia. Z całą pewnością jest to kierowanie się ku najniższym instynktom zwierzęcym i nie wolno nadawać temu czynowi nawet cienia pozoru „męskości”, nawet jeśli jest to praktykowane i bronione przez, w pozostałych przypadkach, humanitarną i czcigodną tymczasową głowę silnego państwa. 

O ile piękniej byłoby, gdyby człowiek był przyjacielem i obrońcą słabych. Któż nie uwielbia odwiedzać Parku Centralnego w Nowym Jorku i głaskać oraz karmić setek wiewiórek, które biegają w koło mając zapewnienie, że nic złego im się nie stanie? I któż nie cieszy się na widok znaku mówiącego: „Psy goniące wiewiórki zostaną postrzelone”. Jest to ciężkie dla psów, lecz stanowi to dowód na wzrost uczucia wspierającego ochronę słabych przeciwko bezmyślnym i bezlitosnym silnym. Znak nic nie mówi o ranieniu wiewiórek przez człowieka, jako że byłoby to nie do pomyślenia. Wpływ zaufania, jakie małe zwierzęta pokładają w dobroduszności człowieka, jest tak silny, że nikt by go nie naruszył. 

#### MODLITWA PAŃSKA 

Wracając do naszego rozważania duchowych pomocy w ludzkim rozwoju, warto wspomnieć o Modlitwie Pańskiej, która może być uznana za abstrakcyjną, algebraiczną formułę wynoszenia i oczyszczania wszystkich pojazdów człowieka, w której to idea odpowiedniego dbania o ciało fizyczne jest wyrażona słowami „Chleba naszego powszedniego daj nam dzisiaj”. 

Modlitwa dotycząca potrzeb ciała życiowego to: „I odpuść nam nasze winy, jako i my odpuszczamy naszym winowajcom”. 

Ciało życiowe jest domem pamięci. Przechowywane są w nim podświadome zapisy wszystkich przeszłych wydarzeń naszego z życia, dobrych i złych, włączając wszelkie odniesione lub zadane rany oraz otrzymane lub dane dary. Pamiętamy, że zapis życia jest pozyskiwany z tych obrazów natychmiast po opuszczeniu ciała fizycznego przy śmierci oraz że wszystkie cierpienia w pośmiertnej egzystencji są wynikiem wydarzeń, prezentowanych przez te obrazy. 

Jeżeli, poprzez nieustanne modlitwy, uzyskamy przebaczenie za rany, które zadaliśmy innym, oraz dokonamy wszelkiej możliwej rekompensaty, a także oczyścimy nasze ciała życiowe wybaczając tym, którzy skrzywdzili nas, i eliminując wszelkie złe uczucia, oszczędzimy sobie pośmiertnego nieszczęścia. Ponadto przygotujemy drogę do Uniwersalnego Braterstwa, które w szczególności zależy od zwycięstwa ciała życiowego nad ciałem pożądań. Ciało pożądań odbija na ciele życiowym ideę zemsty, w formie pamięci. Zrównoważenie pośród różnych utrapień dnia codziennego wskazuje na takie zwycięstwo. W związku z tym aspirant powinien kultywować kontrolę nad temperamentem, jako że zawiera ona w sobie pracę nad oboma ciałami. Modlitwa Pańska także to w sobie zawiera, ponieważ, gdy widzimy, że ranimy innych, rozglądamy się w poszukiwaniu przyczyny. Utrata panowania nad sobą jest jedną z tych przyczyn i bierze się z ciała pożądań. 

Większość ludzi opuszcza życie fizyczne z takim samym temperamentem, z którym je zaczynali, lecz aspirant musi systematycznie odpychać wszelkie próby przejęcia nad sobą kontroli przez ciało pożądań. Można to robić poprzez koncentrację nad wysokimi ideałami, co wzmacnia ciało życiowe i jest o wiele bardziej efektywne niż popularne modlitwy kościelne. Naukowiec okultystyczny woli stosować koncentrację niż modlitwę, jako że to pierwsze osiąga się przy pomocy umysłu, który jest zimny i bezuczuciowy, podczas gdy modlitwa jest zazwyczaj dyktowana emocjami. Jeśli jest dyktowana czystym i niesamolubnym oddaniem wysokim ideałom, modlitwa jest znacznie wyższa niż zimna koncentracja. Nigdy nie może być zimna, bowiem niesie na skrzydłach Miłości wyraz silnych uczuć mistyka wobec Bóstwa. 

Modlitwą dla ciała pożądań jest: „I nie wódź nas na pokuszenie”. Pragnienia są wielkimi kusicielami rodzaju ludzkiego. Stanowią one ogromną zachętę do wszelkich czynów i, dopóki czyny te służą celom ducha, jest to dobre. Lecz, gdy pragnienie ciągnie do czegoś degradującego i upadlającego naturę, to rzeczywiście warto jest modlić się o to, by nie być wiedzionym na pokuszenie. 

Miłość, Bogactwo, Władza, Sława! – Oto cztery wielkie motywy ludzkich działań. Pragnienie jednej lub więcej z tych rzeczy jest motywem wszystkiego, co człowiek robi lub porzuca. Wielcy Przywódcy ludzkości mądrze dali je nam jako zachęty do działań, byśmy zdobywali doświadczenie i uczyli się w ten sposób. Są one niezbędne, a aspirant może bezpiecznie kontynuować używanie ich jako motywów do działań, lecz musi przeobrazić je w coś wyższego. Musi on pokonać swoimi bardziej szlachetnymi aspiracjami samolubną miłość, która dąży do posiadania innego ciała, a także wszelkie pragnienia bogactwa, władzy i sławy dla płytkich i osobistych powodów. 

Miłość, do której musi dążyć, to Miłość duszy, która obejmuje wszelkie istoty, wysokie i niskie, i rośnie proporcjonalnie do potrzeb odbiorcy. 

Bogactwo, do którego musi dążyć, to Bogactwo, które składa się jedynie z obfitości możliwości, by służyć swoim braciom. 

Władza, do której musi dążyć, to tylko taka Władza, która prowadzi do wyniesienia ludzkości. 

Sława, do której musi dążyć, to tylko taka Sława, która zwiększy jego zdolność do szerzenia dobrej nowiny, dzięki której każdy, kto cierpi, będzie mógł szybko odnaleźć ulgę dla smutku swojego serca. 

Modlitwa dla umysłu to: „Ale nas zbaw ode złego”. Widzieliśmy już, że umysł jest ogniwem łączącym wyższe i niższe natury. Zwierzętom pozwala się podążać za pragnieniami bez absolutnie żadnych ograniczeń. W ich przypadku nie ma ani dobra, ani zła, ponieważ nie mają umysłu, dającego zdolność rozróżniania. Metody samoobrony, które wykorzystujemy w odniesieniu do zwierząt, które zabijają i kradną, różnią się od tych, które wykorzystujemy w odniesieniu do istot ludzkich robiących te same rzeczy. Nawet istoty ludzkie, które są pozbawione umysłu, nie są pociągane do odpowiedzialności. Zdajemy sobie sprawę, że tacy ludzie nie wiedzą, co robią, więc są oni po prostu powstrzymywani. 

Dopiero gdy otworzono jego mentalne oczy, człowiek poznał różnicę między dobrem i złem. Kiedy ogniwo umysłu stanie się sprzymierzeńcem Wyższego Ja i będzie działać w zgodzie z jego rozkazami, będziemy mieć wysokoumysłową osobę. Z drugiej strony koalicja umysłu z niższą naturą pożądań tworzy niskoumysłową osobę. Tak więc znaczenie tej modlitwy jest takie, że mamy być zbawieni od doświadczeń płynących z sojuszu umysłu i ciała pożądań i wszystkiego, co on za sobą niesie. 

Aspirant do wyższego życia osiąga unię wyższej i niższej natury poprzez Medytację nad wzniosłymi tematami. Unia ta jest dalej pieczętowana Kontemplacją, a oba te stany są przewyższane Adoracją, która wynosi ducha aż do samego Tronu. 

Modlitwa Pańska, przekazana do ogólnego użycia w Kościele, nadaje pierwsze miejsce Adoracji, by osiągnąć duchowe wyniesienie niezbędne do złożenia petycji informującej o potrzebach niższych pojazdów. Każdy aspekt trzyaspektowego ducha, zaczynając od najniższego, wznosi się w adoracji do odpowiadającego mu aspektu boskiego. Kiedy te trzy aspekty ducha zostają ustawione przed Tronem Łaski, każdy z nich wymawia modlitwę odpowiadającą potrzebom ich materialnych odpowiedników, a następnie wspólnie wymawiają zamykającą modlitwę dla umysłu. 

Duch ludzki wzlatuje do swojego odpowiednika, Ducha Świętego (Jehowy), mówiąc: „Święć się Imię Twoje”. 

Duch życiowy kłania się przed swoim odpowiednikiem, Synem (Chrystusem), mówiąc: „Przyjdź Królestwo Twoje”. 

Duch boski klęka przed swoim odpowiednikiem, Ojcem, mówiąc: „Bądź Wola Twoja”. 

Wtedy najwyższy duch boski zwraca się do najwyższego aspektu Boga, do Ojca, w imieniu swojego odpowiednika, ciała fizycznego, mówiąc: „Chleba naszego powszedniego daj nam dzisiaj”. 

Drugi najwyższy duch życiowy modli się do swojego odpowiednika, do Syna, za swój odpowiednik niższej natury, ciało życiowe: „I odpuść nam nasze winy, jako i my odpuszczamy naszym winowajcom”. 

Najniższy aspekt ducha, duch ludzki, składa swoją petycję do najniższego aspektu Boga w imieniu najwyższego z trzyaspektowych ciał, ciała pożądań: „I nie wódź nas na pokuszenie”. 

Na koniec wszystkie trzy aspekty trzyaspektowego ducha w człowieku łączą się w harmonii w najważniejszej z modlitw, będącej prośbą dla umysłu: „Ale nas zbaw ode złego”. 

Wstęp „Ojcze Nasz, któryś jest w Niebie” jest jedynie adresem na kopercie. Dodatek „Bo Twoje jest Królestwo, Potęga i Chwała na wieki wieków. Amen” nie był przekazany przez Chrystusa, lecz jest odpowiedni jako pożegnalna adoracja trzyaspektowego ducha, gdy kończy on swoją bezpośrednią przemowę do Boga. 

Diagram 16 ilustruje przytoczone tu wyjaśnienie w prosty i łatwy do zapamiętania sposób, pokazując połączenie między różnymi modlitwami i odpowiadającymi im pojazdami, które mają zbliżone kolory. 

DIAGRAM 16 

#### PRZYSIĘGA CELIBATU 

Zboczeniec lub maniak seksualny stanowi dowód popierający twierdzenie okultystów, iż jedna część siły seksualnej buduje mózg. Staje się on idiotą, nie będącym w stanie myśleć z powodu przyciągania i wysyłania nie tylko ujemnej bądź dodatniej części siły seksualnej (w zależności od płci męskiej bądź żeńskiej), która normalnie ma być używana poprzez organ rozrodczy do rozmnażania, lecz także pewnej ilości siły, która powinna budować mózg, umożliwiając mu wytwarzanie myśli – stąd niedobory umysłowe. 

Z drugiej strony, jeżeli dana osoba oddaje się duchowym rozmyślaniom, jej tendencja do używania siły seksualnej do rozmnażania jest nikła, a część, która nie zostaje w ten sposób zużyta, może zostać przekształcona w siłę duchową. 

Dlatego właśnie adept na pewnym etapie rozwoju składa przysięgę celibatu. Nie jest to łatwa przysięga ani też taka, która może być traktowana z przymrużeniem oka przez osobę pragnącą duchowego postępu. Wielu ludzi, którzy jeszcze nie dojrzeli do wyższego życia, ignorancko związało się życiem ascetycznym. Są oni tak samo niebezpieczni dla społeczeństwa i dla siebie jak imbecyl i maniak seksualny. 

Na obecnym etapie rozwoju ludzkiego funkcja seksualna jest środkiem, poprzez który tworzone są ciała, w których duch może zdobyć doświadczenie. Ludzie, którzy są najbardziej płodni i podążają nieograniczenie za tym kreatywnym impulsem, są z najniższych klas. W związku z tym nadchodzącym istotom ciężko jest znaleźć dobre pojazdy w środowiskach umożliwiających im rozwój swoich możliwości w taki sposób, aby na stałe pomóc sobie i ludzkości, jako że wśród bogatszych klas, które mogą zapewnić lepsze warunki, wielu ma niewiele lub w ogóle nie posiada dzieci. Nie dzieje się tak z powodu seksualnie wstrzemięźliwego stylu życia, lecz z całkowicie samolubnych powodów – aby mogli mieć łatwiejsze i spokojniejsze życia, a także oddawać się nieograniczonemu zaspokajaniu potrzeb seksualnych bez brzemienia rodziny. Wśród mniej zamożnej klasy średniej rodziny są także ograniczone, lecz w ich przypadku dzieje się tak częściowo z powodów ekonomicznych, bowiem są w stanie zapewnić jednemu lub dwóm dzieciom edukację i inne potrzebne środki, których zapewnienie byłoby poza ich zasięgiem w przypadku czwórki lub piątki dzieci. 

W ten sposób człowiek korzysta ze swojego boskiego przywileju wprowadzania nieporządku w naturę. Zstępujące Ego muszą korzystać z okazji oferowanych im niejednokrotnie w niesprzyjających warunkach. Pozostałe Ego, które nie mogą tego zrobić, muszą czekać aż pojawią się oferty sprzyjających środowisk. W ten sposób wpływamy na siebie wzajemnie swoimi czynami i tak też grzechy ojców wpływają na dzieci, ponieważ tak jak Duch Święty jest energią twórczą w naturze, tak energia seksualna stanowi jej odzwierciedlenie w człowieku i niewłaściwe jej używanie bądź też nadużywanie jest grzechem, który nie jest wybaczany, lecz musi być odpokutowany poprzez uszkodzoną wydajność pojazdów, aby dokładnie nauczyć nas świętości siły twórczej. 

Aspiranci do wyższego życia, przepełnieni najszczerszym pragnieniem prowadzenia szlachetnie duchowego życia, często postrzegają funkcję seksualną jako coś przerażającego, z powodu nieszczęścia, jakie ponosi ludzkość w rezultacie jej nadużywania. Mają oni tendencję do obrzydzania się na coś, co postrzegają jako nieczystość, zapominając o fakcie, że to właśnie tacy ludzie jak oni, którzy (poprzez doprowadzenie swoich pojazdów do odpowiedniego stanu dzięki czystości jedzenia, wysokim i szczytnym myślom oraz czystemu i duchowemu życiu) najlepiej nadają się do generowania ciał fizycznych, niezbędnych do rozwoju istot poszukujących wcieleń. Wiedzą powszechną wśród badaczy okultystycznych jest to, że, na niekorzyść rasy, wiele wysokiej klasy Ego jest obecnie wstrzymywanych przed inkarnacją jedynie z powodu braku odpowiednich rodziców, którzy byliby odpowiednio czyści, aby zapewnić im konieczne pojazdy fizyczne. 

Osoby, które z wyżej wspomnianego powodu powstrzymują się od spełnienia swojego obowiązku wobec ludzkości, powiększają plamy słoneczne do takiego stopnia, iż zapominają dostrzegać samo Słońce! Funkcja seksualna zajmuje godne miejsce w ekonomii świata. Kiedy jest odpowiednio stosowana, to nie ma dla Ego większego dobrodziejstwa, jako że dostarcza ona wtedy czystych i zdrowych ciał, dokładnie takich, jakie człowiek potrzebuje dla swojego rozwoju. Z kolei, kiedy jest nadużywana, to nie istnieje większa klątwa, jako że stanowi ona wtedy źródło najgorszych chorób, których człowiek jest spadkobiercą. 

Truizmem jest, że „Nikt zaś z nas nie żyje dla siebie”. Naszymi słowami i czynami stale wpływamy na innych. Poprzez odpowiednie zachowanie czy też zaniedbanie naszego obowiązku ulepszamy bądź niszczymy życia, przede wszystkim tych w naszym najbliższym otoczeniu, lecz ostatecznie wszystkich mieszkańców Ziemi i więcej. Nikt nie ma prawa dążyć do wyższego życia bez spełniania obowiązków wobec swojej rodziny, kraju i rasy ludzkiej. Samolubne odkładanie na bok wszystkiego innego i życie jedynie dla własnego rozwoju duchowego jest tak samo naganne, jak nietroszczenie się o swoje życie duchowe w najmniejszym stopniu. Ba, jest to nawet gorsze, ponieważ ci, którzy spełniają swój obowiązek w zwyczajnym życiu dając z siebie wszystko, poświęcając się dla dobra tych, którzy na nich polegają, rozwijają niezbędną cechę oddania. Z pewnością awansują w odpowiednim czasie do momentu, w którym staną się przebudzeni na duchowe konieczności i użyją do tej pracy oddania rozwiniętego gdzie indziej. Człowiek, który świadomie zaniedbuje swoje doczesne obowiązki, aby podjąć życie duchowe, będzie z całą pewnością zmuszony do powrotu na ścieżkę obowiązku, z której błędnie zboczył, bez możliwości ucieczki, dopóki nie nauczy się swojej lekcji. 

Pewne plemiona Indii dzielą życie w podręcznikowy sposób. Pierwsze dwadzieścia lat spędzanych jest na pozyskiwaniu edukacji, lata między 20 a 40 rokiem życia poświęcane są obowiązkom rodzinnym, a pozostały czas poświęcany jest rozwojowi duchowemu, bez żadnych trosk fizycznych, które niepokoiłyby i rozpraszały umysł. 

Podczas pierwszego etapu dziecko jest wspierane przez swoich rodziców. Podczas drugiego mężczyzna, poza wspieraniem własnej rodziny, troszczy się o swoich rodziców, podczas gdy oni poświęcają uwagę wyższym rzeczom. Natomiast podczas ostatniego etapu życia otrzymuje on w zamian wsparcie od własnych dzieci. 

Wydaję się to być bardzo rozsądną metodą i jest ona całkiem satysfakcjonująca w kraju, w którym wszyscy, od kołyski aż po grób, czują duchowe potrzeby do takiego stopnia, że błędnie zaniedbują rozwój materialny poza potrzebami natychmiastowymi, i w którym dzieci z radością wspierają swoich rodziców, wiedząc, iż one też będą wspierane w przyszłości, dzięki czemu będą mogły poświęcić się w pełni wyższemu życiu po spełnieniu swoich obowiązków wobec kraju i ludzkości. Jednakże w Świecie Zachodu, w którym przeciętny człowiek nie odczuwa obecnie potrzeby duchowej, ponieważ odpowiednio podąża materialnymi ścieżkami rozwoju, taki tryb życia byłby niemożliwy do zrealizowania. 

Duchowe pragnienie nigdy nie przychodzi, dopóki czas nie jest na to odpowiedni, a zawsze istnieją szczególne warunki, na które musimy zwracać uwagę szukając jego zaspokojenia. Wszelkie obowiązki, które stanowią ewidentne ograniczenia, muszą zostać spełnione. Jeżeli troska o rodzinę uniemożliwia pełne podążenie ścieżką duchową, to aspirant z całą pewnością nie będzie usprawiedliwiony zaniedbując swoje obowiązki i poświęcając cały czas i energię na cele duchowe. Trzeba wysilić się, aby zaspokoić takie aspiracje bez zapominania o obowiązku wobec rodziny. 

Jeżeli pragnienie życia w celibacie przychodzi do osoby, która jest w związku małżeńskim, to obowiązki związane z taką relacją nie mogą zostać zapominane. Byłoby to niezwykle błędne, aby poprzez praktykowanie celibatu w takich warunkach usiłować uciec przez odpowiednim spełnieniem obowiązku. Jednak, jeżeli chodzi o to, co stanowi obowiązek w kontekście stosunku płciowego, istnieje standard dla aspirantów wyższego życia różniący się od tego uznawanego przez przeciętnego mężczyznę czy kobietę. 

Większość ludzi postrzega małżeństwo jako uświęcenie nieograniczonej licencji na zaspokajanie potrzeb seksualnych. W oczach prawa świeckiego może i tak jest, lecz żadne prawo ludzkie ani zwyczaj nie ma żadnego prawa decydować o tej sprawie. Nauka okultystyczna naucza, iż funkcja seksualna nigdy nie powinna być używana do zaspokojenia zmysłowego, lecz jedynie w celu rozmnażania. Toteż aspirant wyższego życia byłby usprawiedliwiony, gdyby odmawiał stosunku płciowego ze swoim mężem lub żoną, chyba że celem byłoby poczęcie dziecka, i jedynie wtedy, gdy oboje z partnerów cieszą się idealnym, zdrowiem – fizycznym, moralnym i psychicznym – jako że w przeciwnym razie zjednoczenie mogłoby skutkować poczęciem marnego lub wynaturzonego ciała. 

Każda osoba jest właścicielem swojego ciała i jest odpowiedzialna w świetle Prawa Konsekwencji za każde nadużycie skutkujące słabą wolą i oddaniem się innemu ciału. 

W świetle powyższego i patrząc na sprawę z okultystycznego punktu widzenia, jest zarówno obowiązkiem, jak i przywilejem (który powinien być wykonywany z wdzięcznością za zaistniałą okazję) dla wszystkich ludzi, którzy są zdrowi na ciele i umyśle, aby dostarczyć pojazdy dla tak wielu bytów, na ile mogą sobie pozwolić zdrowotnie i pod kątem opieki. Ponadto, jak to wspomniano uprzednio, aspiranci do wyższego życia są w szczególności zobowiązani w tej kwestii, ze względu na oczyszczenie, jakie ich czystsze życia poczyniły w ich ciałach, z którego to powodu są lepiej wykwalifikowani do generowania czystych pojazdów niż przeciętna ludzkość. Tym samym umożliwiają oni wysoko rozwiniętym bytom znalezienie odpowiednich pojazdów i pomagają ludzkości w postępie poprzez danie tym oczekującym Ego okazji na wcielenie i wpływanie na świat na wcześniejszym etapie, niż byłoby to możliwe w przeciwnym wypadku. 

Jeżeli siła seksualna jest wykorzystywana we wskazany sposób, stosunek będzie miał miejsce jedynie kilka razy w życiu i niemalże cała siła seksualna będzie mogła zostać użyta do celów duchowych. To nie używanie, lecz nadużywanie tej siły powoduje wszelkie kłopoty i zakłóca duchowe życie, tak więc nie ma potrzeby, by ktokolwiek porzucał wyższe życie, ponieważ nie może żyć w celibacie. Nie jest koniecznym, by trzymać się bezwzględnego celibatu podczas niższych Inicjacji. Przysięga absolutnego celibatu obejmuje jedynie wyższych Adeptów, a nawet wtedy pojedynczy akt zapłodnienia może być czasami konieczny jako akt poświęcenia, jak to miało miejsce w przypadku zapewnienia ciała dla Chrystusa. 

Można także powiedzieć, że gorzej jest cierpieć z powodu palącego pragnienia i stale barwnie rozmyślać o zaspokojeniu tego pragnienia, niż wieść życie małżeńskie z umiarem. Chrystus nauczał, że nieczyste myśli są tak samo złe, a nawet gorsze niż nieczyste czyny, ponieważ myśli mogą powtarzać się w nieskończoność, podczas gdy istnieje jakiś limit co do czynów. 

Aspirant do wyższego życia może odnosić sukcesy jedynie wprost proporcjonalne do poziomu kontrolowania swojej niższej natury, lecz powinien także uważać na drugą skrajność. 

#### PRZYSADKA MÓZGOWA I SZYSZYNKA 

W mózgu, mniej więcej w miejscach wskazanych na diagramie 17, znajdują się dwa małe organy zwane przysadką mózgową i szyszynką. Nauka medyczna niewiele wie o nich, a także o innych gruczołach dokrewnych w ciele. Nazywa szyszynkę „atroficznym trzecim okiem”, jednakże ani ona, ani przysadka mózgowa nie ulegają atrofii. Jest to bardzo kłopotliwe dla naukowców, ponieważ natura nie pozostawia niczego bezużytecznego. W całym ciele znajdujemy organy, które albo ulegają atrofii, albo rozwijają się. Te pierwsze są tak jakby kamieniami milowymi na ścieżce, którą człowiek przebył, aby osiągnąć obecny etap rozwoju, te drugie z kolei wskazują ścieżkę jego dalszego rozwoju i ulepszenia. Na przykład mięśnie, których zwierzęta używają do poruszania uszami, są także obecne u człowieka, ale, jako że ulegają atrofii, niewielu ludzi potrafi z nich korzystać. Serce należy do klasy wskazującej przyszły rozwój. Jak już to zostało pokazane, staje się ono mięśniem podległym woli. 

Przysadka mózgowa i szyszynka należą do jeszcze innej klasy organów, które obecnie ani nie ewoluują, ani nie degenerują, lecz są uśpione. W odległej przeszłości, kiedy człowiek miał kontakt z „wewnętrznymi” Światami, organy te stanowiły jego bramę do tychże światów i będą służyć temu celowi ponownie na późniejszym etapie. Były one połączone z autonomicznym bądź współczulnym układem nerwowym. Człowiek widział wtedy Światy wewnętrzne, tak jak w Okresie Księżyca, w późniejszej części Epoki Lemuriańskiej i wczesnej Epoce Atlantyckiej. Obrazy prezentowały mu się niemalże niezależnie od jego własnej woli. Centra percepcji jego ciała pożądań kręciły się przeciwnie do ruchu wskazówek zegara (podążając odwrotnie do ruchu Ziemi, która kręci się wokół własnej osi), tak jak czynią to ośrodki zmysłów „medium” do dnia dzisiejszego. U większości ludzi te centra percepcji są nieaktywne, lecz prawdziwy rozwój wprawi je w ruch zgodny z tym wskazówek zegara, jak to zostało wyjaśnione wcześniej. To jest właśnie trudny aspekt rozwoju dodatniego jasnowidzenia. 

Rozwój mediumizmu jest znacznie prostszy, ponieważ jest to zaledwie przywrócenie tej przypominającej lustro funkcji posiadanej przez człowieka w dalekiej przeszłości, poprzez którą świat zewnętrzny mimowolnie się w nim odbijał i która była później zachowywana poprzez endogamię. U dzisiejszych medium ta moc jest sporadyczna, co wyjaśnia, dlaczego czasami „widzą”, a innymi razy, bez żadnego widocznego powodu, całkowicie zawodzą. Okazjonalnie silne pragnienie ich klienta pozwala im zdobyć informację, której ten poszukuje. Widzą wtedy poprawnie, lecz nie zawsze są szczerzy. Wynajem biura i inne wydatki muszą zostać pokryte, więc, kiedy moc (nad którą nie mają świadomej kontroli) ich zawodzi, niektórzy z nich uciekają się do oszustwa i wymawiają wszelkie absurdy, jakie przychodzą im na myśl, aby zadowolić swojego klienta i otrzymać zapłatę, tym samym budząc brak zaufania wobec tego, co innymi razy rzeczywiście widzą. 

Aspirant do prawdziwego duchowego widzenia i wglądu musi przede wszystkim dać dowód braku samolubstwa, ponieważ wyszkolony jasnowidz nigdy nie ma „wolnego”. Nie jest on w najmniejszym stopniu niczym lustro, zależne od odbić, które akurat stają mu przed oczami. Jest on w stanie sięgnąć po informacje w dowolnej chwili i w dowolnym kierunku oraz przeczytać myśli i plany innych, pod warunkiem, że konkretnie kieruje on w tym kierunku swoją uwagę. 

Wielkie zagrożenie dla społeczeństwa, jakie byłoby rezultatem bezmyślnego używania tej mocy, gdyby była ona posiadana przez niezasługującą na nią jednostkę, może być łatwo zrozumiane. Byłaby ona w stanie czytać większość sekretnych myśli. Toteż Adept jest związany najpoważniejszą przysięgą, by nigdy nie używać tej mocy nawet w najmniejszym stopniu dla własnych interesów lub aby zaoszczędzić sobie nieprzyjemnych emocji. Może nakarmić pięć tysięcy innych, jeśli zechce, lecz nie może zamienić kamienia w chleb, aby zaspokoić swój własny głód. Może leczyć innych z paraliżu i trądu, lecz Prawo Wszechświata zabrania mu tamowania własnych śmiertelnych ran. Jako że jest on związany swoją własną przysięgą absolutnego braku samolubstwa, zawsze jest prawdą, iż Adept, mimo że ratuje innych, nie może ocalić siebie. 

Tak więc wyszkolony jasnowidz, który naprawdę ma coś do zaoferowania, nigdy nie wywiesi tabliczki oferującej swoje umiejętności za opłatą, lecz będzie oferował swoje umiejętności za darmo tam, gdzie uważa to za zgodne z dojrzałym przeznaczeniem wygenerowanym w zgodzie z Prawem Konsekwencji przez osobę, której ma pomóc. 

Wyszkolone jasnowidzenie jest czymś, co stosuje się przy badaniu faktów okultystycznych i tylko ten rodzaj jasnowidzenia nadaje się do tegoż celu. Toteż aspirant musi czuć nie chęć zaspokojenia swojej próżnej ciekawości, lecz jedynie święte i niesamolubne pragnienie pomocy ludzkości. Dopóki taka próżność istnieje, nie można poczynić żadnych postępów w dodatnim jasnowidzeniu. 

Od czasu Epoki Lemuriańskiej ludzkość stopniowo buduje ośrodkowy układ nerwowy, który znajduje się pod kontrolą woli. W drugiej połowie Epoki Atlantyckiej, był on już tak dalece rozwinięty, że możliwym dla Ego stało się wejście w pełne posiadanie ciała fizycznego. Był to czas (opisany poprzednio), w którym punkt w ciele życiowym zaczął odpowiadać punktowi u korzenia nosa w ciele fizyczny, a duch wewnętrzny został przebudzony w Świecie Fizycznym, lecz, jeżeli chodzi o większość ludzkości, utraciła ona świadomość Światów Wewnętrznych. 

Od tamtej pory połączenie szyszynki i przysadki mózgowej z ośrodkowym układem nerwowym zaczęło się powoli budować i obecnie jest całkowicie ukończone. 

Aby odzyskać kontakt ze Światami wewnętrznymi, trzeba jeszcze tylko ponownie przebudzić przysadkę mózgową i szyszynkę. Kiedy zostanie to osiągnięte, człowiek znowu posiądzie zdolność percepcji w światach wyższych, lecz na wyższym poziomie niż poprzednio, ponieważ będzie ona połączona z somatycznym układem nerwowym, toteż będzie pod kontrolą jego Woli. 

Dzięki tej wewnętrznej zdolności postrzegania, wszelkie drogi do wiedzy zostaną przed nim otwarte i będzie mógł korzystać ze środków pozyskiwania informacji, w porównaniu z którymi wszelkie inne metody badania będą zaledwie dziecięcą zabawą. 

Przebudzenie tych organów zostanie osiągnięte poprzez Trening Ezoteryczny, który opiszemy teraz w takim stopniu, w jakim można to uczynić publicznie. 

#### TRENING EZOTERYCZNY 

U większości ludzi większa część siły seksualnej, która może być prawowicie wykorzystywana przez organy twórcze, jest zużywana do zaspokojenia zmysłowego. Toteż u takich ludzi jest bardzo mało wznoszącego prądu ukazanego na diagramie 17. 

Kiedy aspirant do wyższego życia zaczyna coraz to bardziej praktykować wstrzemięźliwość i poświęcać swoją uwagę duchowym myślom i staraniom, wyszkolony jasnowidz może dostrzec jak niezużyta siła seksualna zaczyna się wznosić. Wzrasta w coraz to większej ilości, wzdłuż ścieżki pokazanej za pomocą strzałek na diagramie 17, przemierzając serce i krtań bądź rdzeń kręgowy i krtań lub oba, a następnie przechodząc bezpośrednio pomiędzy przysadką mózgową a szyszynką, aż do ciemnego punktu u korzenia nosa, gdzie „Cichy Obserwator”, najwyższy duch, ma swoje miejsce. 

Prądy te nie podejmują zazwyczaj jednej z dwóch ukazanych na diagramie ścieżek, całkowitym kosztem drugiej, lecz na ogół jedna ścieżka jest przemierzana przez większą ilość prądów seksualnych, zgodnie z usposobieniem aspiranta. U tego, kto szuka oświecenia wzdłuż czysto intelektualnych linii, prąd podąża głównie przez rdzeń kręgowy i tylko mała jego część podąża ścieżką przez serce. U mistyka, który bardziej czuje niż wie, prądy przechodzą przez serce. 

W obu przykładach osoby rozwijają się w nieodpowiedni sposób i każda z nich będzie musiała w pewnym momencie podjąć się rozwoju, który zaniedbała, aby stać się pełnym. Toteż Różokrzyżowcy celują w nauczanie, które zaspokaja obie klasy, mimo że ich główne starania są skierowane ku dotarciu do tych intelektualnych, jako że ich potrzeba jest większa. 

Jednakże ten prąd sam w sobie, choćby przybrał rozmiary Niagary i płynął aż do końca świata, byłby bezużyteczny. Jednak, jako że jest to nie tylko konieczny dodatek, lecz także warunek wstępny do samo-świadomej pracy w Świecie wewnętrznym, należy go pielęgnować do pewnego stopnia, zanim będzie można rozpocząć prawdziwy trening ezoteryczny. Można więc zauważyć, iż moralne życie poświęcone duchowej myśli musi być praktykowane przez aspiranta przez pewien okres, zanim możliwe stanie się rozpoczęcie pracy, która dostarczy mu wiedzy z pierwszej ręki o nadnaturalnych królestwach i pozwoli mu stać się, w najprawdziwszym znaczeniu, pomocnikiem ludzkości. 

Kiedy kandydat prowadził takie życie przez okres wystarczający do ustanowienia prądu duchowej mocy i jest on godzien oraz kwalifikuje się do otrzymania nauk ezoterycznych, naucza się go pewnych ćwiczeń, aby wprawić przysadkę mózgową w wibracje. Wibracja ta powoduje, że przysadka mózgowa naruszy i delikatnie zakrzywi najbliższą linię siły (zobacz diagram 17). Ta z kolei naruszy linię obok niej i tak proces ten będzie się kontynuował, dopóki siła wibracji nie zostanie zużyta. W podobny sposób uderzenie jednego klawisza pianina wyprodukuje wydźwięki, poprzez wytworzenie wibracji w innych strunach, o odpowiednich interwałach tonacji. 

Kiedy poprzez zwiększoną wibrację przysadki mózgowej, linie siły zostają wystarczająco zakrzywione, aby dosięgnąć szyszynkę, cel zostaje osiągnięty. Przerwa między tymi dwoma organami zostaje usunięta. Powstaje łącznik między Światem Rozumu a Światem Pożądań. Od tej pory człowiek staje się jasnowidzem i jest w stanie kierować swój wzrok, gdzie zechce. Przedmioty są widziane zarówno zewnętrznie, jak i wewnętrznie. Przestają dla niego istnieć przestrzeń i materia, jako przeszkody w obserwacji. 

Nie jest on jeszcze wyszkolonym jasnowidzem, lecz jest jasnowidzem na życzenie. Jego zdolność znacznie różni się od tej posiadanej przez medium, które zazwyczaj jest mimowolnym jasnowidzem i widzi jedynie to, co mu się jawi, lub, co najwyżej, posiada niewiele więcej niż czysto ujemną zdolność. Lecz osoba, u której łącznik ten został już raz zbudowany, zawsze ma kontakt ze Światami wewnętrznymi. Połączenie to może być uzyskiwane i zrywane wedle jej woli. Stopniowo obserwator uczy się kontrolować wibracje przysadki mózgowej w sposób umożliwiający mu kontakt z każdym z regionów Światów wewnętrznych, które pragnie odwiedzić. Zdolność ta jest całkowicie pod kontrolą jego woli. Nie jest dla niego konieczne wchodzenie w trans ani czynienie niczego nienormalnego, aby podnieść swoją świadomość do Świata Pożądań. On po prostu chce widzieć i widzi. 

Jak to zostało wyjaśnione we wcześniejszej części tej pracy, nowicjusz musi nauczyć się widzieć w Świecie Pożądań lub raczej musi nauczyć się, jak ma rozumieć to, co tam widzi. W Świecie Fizycznym obiekty są gęste, trwałe i nie zmieniają się w mgnieniu oka. W Świecie Pożądań zmieniają się w najbardziej nieobliczalny sposób. Jest to źródło nieskończonego zmieszania dla mimowolnego jasnowidza, a nawet dla nowicjusza, który rozpoczyna praktykę pod okiem nauczyciela. Lecz nauczanie wkrótce doprowadza ucznia do momentu, w którym Forma może się zmieniać tak często, jak zechce, a i tak jest on w stanie postrzegać Życie, które powoduje tę zmianę, i wiedzieć czym jest ono naprawdę, pomimo wszelkich możliwych i zagadkowych zmian. 

Należy jeszcze wymienić jedną i najważniejszą różnicę. Moc, która pozwala danej osobie postrzegać obiekty w danym świecie nie jest jednoznaczna z mocą wkraczania do tego świata i funkcjonowania w nim. Wyszkolony jasnowidz, mimo że może otrzymać pewne szkolenia i jest w stanie odróżniać prawdę od fałszu w Świecie Pożądań, ma praktycznie taką samą relację z tym światem, jak więzień za zakratowanym oknem względem świata zewnętrznego – może go widzieć, lecz nie może w nim funkcjonować. Toteż trening ezoteryczny nie tylko otwiera wewnętrzne widzenie aspiranta, lecz z czasem udziela mu także dalszych szkoleń pomagających wyposażyć go w pojazd, w którym może funkcjonować w Światach wewnętrznych w idealnie samo-świadomy sposób. 

#### JAK BUDOWANY JEST POJAZD WEWNĘTRZNY 

W przeciętnym życiu większość ludzi żyje, by jeść, pije, zaspokaja swoje potrzeby seksualne w niepohamowany sposób i traci panowanie nad sobą przy najmniejszej prowokacji. Mimo że zewnętrznie ludzie ci mogą być bardzo „godni poszanowania”, to prawie każdego dnia swojego życia, powodują całkowity chaos w swoich ciałach. Cały okres snu jest wykorzystywany przez ciała życiowe i pożądań na naprawę szkód wyrządzonych za dnia, nie pozostawiając czasu na zewnętrzną pracę jakiegokolwiek rodzaju. Lecz kiedy jednostka zaczyna odczuwać potrzebę wyższego życia, kontroli życia seksualnego i temperamentu i stara się trzymać pozytywnego usposobienia, to zachodzi mniej szkód w jej pojazdach za dnia, a co za tym idzie, potrzeba mniej czasu na naprawę szkód wyrządzonych podczas snu. Dzięki temu staje się możliwe pozostawianie ciała fizycznego na długie okresy podczas godzin sennych i funkcjonowanie w Światach wewnętrznych, w wyższych pojazdach. Jako że ciało pożądań i umysł nie są jeszcze zorganizowane, nie nadają się do użytku jako oddzielne pojazdy świadomości. Ciało życiowe także nie może opuścić ciała fizycznego, jako że spowodowałoby to śmierć. Tak więc ewidentnym jest, że muszą zostać podjęte pewne środki, aby dostarczyć zorganizowanego pojazdu, który byłby płynny i skonstruowany w taki sposób, że spełniałby wymagania Ego w Światach wewnętrznych, tak jak czyni to ciało fizyczne w Świecie Fizycznym. 

Ciało życiowe jest właśnie takim zorganizowanym pojazdem i, jeśli znalazłoby się jakieś środki na poluzowanie jego połączenia z ciałem fizycznym bez powodowania śmierci, problem zostałby rozwiązany. Poza tym ciało życiowe jest miejscem pamięci, bez którego niemożliwe byłoby wprowadzenie do naszej fizycznej świadomości pamięci o nadnaturalnych doświadczeniach i tym samym uzyskanie z nich pełnej korzyści. 

Pamiętamy, że Hierofanci starych Świątyń Misteryjnych dzielili pewnych ludzi na kasty i plemiona, takie jak Bramini i Lewici, aby dostarczyć do użytku Ego ciała, które były wystarczająco rozwinięte, by być gotowe na Inicjację. Było to czynione w taki sposób, że ciało życiowe stawało się podzielne na dwie części, tak jak ciała pożądań całej ludzkości na początku Okresu Ziemi. Kiedy Hierofanci zabierali uczniów z ich ciał, pozostawiali z ciałem fizycznym jedną część ciała życiowego, składającą się z pierwszego i drugiego eteru, aby wykonywała ona czysto zwierzęce funkcje (są to jedyne funkcje aktywne podczas snu). Uczeń natomiast zabierał ze sobą pojazd zdolny do postrzegania, z powodu jego połączenia z ośrodkami zmysłów ciała fizycznego, a także ten posiadający pamięć. Pojazd ten posiadał takie umiejętności, ponieważ składał się z trzeciego i czwartego eteru, które są środkami zmysłowej percepcji i pamięci. 

Jest to w rzeczy samej ta część ciała życiowego, którą aspirant zachowuje przez wszystkie życia i uwiecznia jako Duszę Intelektualną. 

Odkąd przyszedł Chrystus i „zgładził grzechy świata” (nie jednostki), oczyszczając ciało pożądań naszej planety, związek między wszystkimi ludzkimi ciałami fizycznymi i życiowymi został rozluźniony do takiego stopnia, że, poprzez praktykę, można je rozdzielić w sposób opisany powyżej. Toteż Inicjacja jest możliwa dla wszystkich. 

Subtelniejsza część ciała pożądań, która stanowi Duszę Emocjonalną, jest w stanie odseparować się u większości ludzi (w rzeczy samej posiadała tę zdolność jeszcze przed przyjściem Chrystusa), przez co, kiedy poprzez koncentrację i stosowanie odpowiednich metod, subtelniejsze części pojazdów zostają oddzielone podczas snu lub o dowolnym innym czasie, niższe części ciał pożądań i życiowego są pozostawiane, aby przeprowadzać procesy odbudowy w ciele fizycznym, czyli czysto zwierzęcą część pracy. 

Ta część ciała życiowego, która wychodzi na zewnątrz, jest wysoce zorganizowana. Jest to dokładny odpowiednik ciała fizycznego. Ciało pożądań i umysł, nie będąc zorganizowanymi, nadają się do użytku jedynie dlatego, że są złączone z wysoce zorganizowanym ciałem fizycznym. Kiedy się je oddzieli, są zaledwie słabymi narzędziami. Toteż zanim człowiek będzie mógł opuścić ciało fizyczne, jego centra percepcji ciała pożądań będą musiały zostać przebudzone. 

W zwyczajnym życiu Ego znajduje się wewnątrz swoich ciał i jego siła jest kierowana na zewnątrz. Wola i energia każdego człowieka skierowane są na podbicie świata zewnętrznego. Nigdy nie jest on w stanie pozbyć się wrażeń płynących z jego środowiska zewnętrznego, a przez to być w stanie pracować nad sobą za dnia. Podczas snu, kiedy nadarza się taka właśnie okazja, ponieważ ciało fizyczne traci świadomość świata, Ego znajduje się poza swoimi ciałami. Jeżeli człowiek ma w ogóle pracować nad swoim pojazdem, musi się to dziać, kiedy jest odcięty od świata zewnętrznego, tak jak podczas snu, lecz jego duch musi wciąż pozostawać wewnątrz i w pełnej kontroli nad zdolnościami, tak jak za dnia. Dopóki taki stan nie zostanie osiągnięty, duch nie będzie w stanie pracować wewnątrz i odpowiednio uwrażliwiać swoje pojazdy. 

Koncentracja jest takim stanem. Znajdując się w nim zmysły są uspokojone, a osoba jest zewnętrznie w takim samym stanie jak podczas najgłębszego snu, jednak duch wciąż pozostaje wewnątrz i jest w pełni świadomy. Większość ludzi doświadczyło tego stanu, przynajmniej w pewnym stopniu, kiedy w pełni pochłonęła ich książka. W takich momentach przeżywają oni sceny przedstawione przez autora i są zatraceni względem swojego środowiska. Kiedy się do nich mówi, są niewrażliwi na dźwięki, tak samo na wszystko inne, co dzieje się wokół nich. Jednak są oni w pełni świadomi wszystkiego, co czytają – niewidzialnego świata stworzonego przez autora, żyjąc w nim i czując bicie serca różnych postaci pojawiających się w danej historii. Nie są niezależni, lecz znajdują się w życiu, które ktoś stworzył dla nich w książce. 

Aspirant do wyższego życia praktykuje tę zdolność stania się pochłoniętym z własnej woli w dowolnym temacie, jaki sam wybiera. Zazwyczaj nie jest to nawet temat, lecz bardzo prosty przedmiot, który sobie wyobraża. Dzięki temu, kiedy odpowiednie warunki bądź próg zaabsorbowania zostaje osiągnięty, kiedy jego zmysły są całkowicie spokojne, skupia on swoją myśl na różnych centrach percepcji ciała pożądań, a one zaczynają się obracać. 

Na początku ich ruch jest powolny i ciężki do wywołania, lecz stopniowo ośrodki zmysłów ciała pożądań robią dla siebie miejsce w ciałach fizycznym i życiowym, które uczą się przystosowywać do tej nowej aktywności. Wtedy pewnego dnia, kiedy odpowiednie życie rozwinęło niezbędny podział między wyższymi a niższymi częściami ciała życiowego, następuje najwyższy wysiłek woli. Zachodzi spiralny ruch w wielu kierunkach i aspirant staje poza swoim ciałem fizycznym. Patrzy na nie jak na inną osobę. Drzwi tego domu-więzienia zostały otwarte. Jest on wolny, aby przychodzić i odchodzić, mając taką samą wolność w światach wewnętrznych, jak w Świecie Fizycznym i funkcjonując za pomocą woli w Świecie wewnętrznym lub zewnętrznym. Staję się on pomocnikiem wszystkich pragnących jego usług w każdym z tych Światów. 

Zanim aspirant nauczy się samowolnie opuszczać ciało, może pracować w ciele pożądań podczas snu, ponieważ u niektórych ludzi ciało pożądań staje się zorganizowane zanim można dokonać podzielenia w ciele życiowym. W takich warunkach niemożliwym jest wprowadzenie tych subiektywnych doświadczeń do świadomości przebudzonej, lecz na ogół zauważa się wtedy, jako pierwszą oznakę rozwoju, że wszystkie chaotyczne sny zanikają. Następnie, po pewnym czasie, sny stają się bardziej wyraźne i idealnie logiczne. Aspirant będzie śnił o byciu w miejscach i z ludźmi (zarówno z takimi, których zna osobiście w Świecie Fizycznym, jak i nie – nie ma to znaczenia), kierując sobą w świadomy sposób, tak jak za dnia. Jeżeli miejsce, o którym śni, jest mu dostępne za dnia, może czasami uzyskać dowód rzeczywistości swojego snu, jeżeli odnotuje pewne fizyczne szczegóły danej sceny i zweryfikuje nocne wrażenia kolejnego dnia. 

Następnie odkryje on, że może podczas snu odwiedzić każde miejsce na powierzchni Ziemi, jakie pragnie, i zbadać je zdecydowanie dogłębniej, niż gdyby czynił to w ciele fizycznym, ponieważ w swoim ciele pożądań ma dostęp do wszystkich miejsc, nie będąc ograniczonym kłódkami ani kratami. Jeżeli nie będzie ustępował, nadejdzie dzień, w którym nie będzie już musiał czekać na sen, aby zerwać połączenie między swoimi pojazdami, lecz będzie mógł uwalniać się świadomie. 

Szczegółowe wskazówki co do uwolnienia wyższych pojazdów nie mogą być podane ogółowi. Separacja nie odbywa się za pomocą słów, lecz raczej aktu woli, jednak sposób w który wola jest kierowana jest indywidualny, a zatem może być podany jedynie przez kompetentnego nauczyciela. Tak jak żadnej innej ezoterycznej informacji, nigdy się jej nie sprzedaje, lecz przechodzi ona jedynie jako skutek odpowiednich kwalifikacji ucznia do jej otrzymania. Jedyne, co można tutaj uczynić, to podać wskazówki co do pierwszych kroków prowadzących do uzyskania zdolności świadomego jasnowidzenia. 

Najlepszym czasem na praktykę jest moment tuż po przebudzeniu, zanim jakiekolwiek ze zmartwień i trosk codziennego życia mają szansę wkroczyć do umysłu. W tym czasie jesteśmy świeżo po opuszczeniu Światów wewnętrznych, a zatem łatwiej przywracamy z nimi kontakt niż o innych porach dnia. Nie zwlekaj aż się ubierzesz lub usiądziesz na łóżku, lecz zrelaksuj ciało idealnie i pozwól ćwiczeniom być pierwszą myślą po przebudzeniu. Relaks nie oznacza po prostu wygodnej pozycji. Możliwe jest spięcie każdego mięśnia oczekiwaniem, a to samo w sobie uniemożliwia osiągnięcie celu, jako że w tych warunkach ciało pożądań ściska mięśnie. Nie możemy rozpocząć, dopóki nie uspokoimy umysłu. 

#### KONCENTRACJA 

Pierwszą rzeczą, jaką należy praktykować, jest skupianie swoich myśli na pewnej rzeczy i trzymanie ich tam bez pozwalania im zbaczać. Jest to niezmiernie trudne zadanie, lecz, przynajmniej do pewnego stopnia, musi zostać wykonane zanim stanie się możliwy jakikolwiek dalszy postęp. Myśl jest mocą, której używamy do tworzenia obrazów, wyobrażeń i form myślowych w zgodzie z wewnętrznymi ideami. Jest to nasza główna moc i musimy nauczyć się posiadania nad nią pełnej kontroli, tak, aby to, co produkujemy, nie było dziką iluzją wywołaną warunkami zewnętrznymi, lecz prawdziwą wyobraźnią wygenerowaną przez ducha z wewnątrz (zobacz diagram 1). 

Sceptycy mówią, że wszystko to jest tylko wyobraźnią, lecz, jak wspomniano wcześniej, jeżeli wynalazca nie byłby w stanie wyobrazić sobie telefonu itp., nie posiadalibyśmy dziś tych rzeczy. Jego wyobrażenia nie były całkowicie poprawne czy prawdziwe za pierwszym razem, w przeciwnym razie wynalazki działałyby już od samego początku, bez wielu nieudanych prób i eksperymentów, które niemalże zawsze poprzedzają produkcję praktycznego i użytecznego narzędzia bądź maszyny. Wyobraźnia przyszłego badacza okultystycznego także nie działa poprawnie od razu. Jedynym sposobem, by uczynić ją prawdziwą, jest nieprzerwana praktyka dzień po dniu, ćwicząca wolę utrzymania myśli skupionej wyłącznie na jednym obiekcie bądź idei. Myśl jest wielką mocą, którą zwykliśmy marnotrawić. Zezwolono jej płynąć bezcelowo, tak jak woda płynie nad przepaścią zanim spożytkuje się ją ku nakręcaniu koła młyna. 

Promienie słoneczne rozproszone po całej powierzchni Ziemi produkują jedynie umiarkowaną ilość ciepła, lecz jeżeli kilka z nich jest skupionych na szkle, są one w stanie wyprodukować ogień w punkcie skupienia. 

Siła myślowa stanowi najpotężniejszy środek pozyskiwania wiedzy. Jeżeli skupi się ją na danym obiekcie, to wypali sobie drogę przez wszelkie przeszkody i rozwiąże problem. Jeżeli uzyska się wystarczającą ilość siły myślowej, to nie ma niczego, co byłoby poza mocą ludzkiego zrozumienia. Dopóki ją rozpraszamy, siła myślowa nie przynosi zbyt wielkiego pożytku, lecz w momencie, gdy jesteśmy gotowi włożyć konieczny wysiłek w zebranie jej, wszelka wiedza jest nasza. 

Często słyszymy ludzi wykrzykujących żałośnie: „Oh, nie potrafię myśleć o stu rzeczach na raz!”, podczas gdy jest to właśnie dokładnie to, co robią i co stanowi przyczynę kłopotu, o którym mówią. Ludzie stale myślą o stu rzeczach zamiast o tej jednej, którą mają przed sobą. Każdy sukces został osiągnięty dzięki wytrwałemu skupieniu na pożądanym celu. 

Jest to coś, co aspirant do wyższego życia musi nauczyć się czynić. Nie ma innej drogi. Najpierw odkryje on, że myśli o wszystkim innym, zamiast tego, na czym zdecydował się skupić, lecz nie może pozwolić, aby go to zniechęciło. Z czasem zobaczy, że łatwiej mu jest uspokoić zmysły i utrzymać dany tok myśli. Wytrwałość, wytrwałość i jeszcze raz WYTRWAŁOŚĆ ostatecznie zwycięży. Bez niej nie możemy oczekiwać żadnych pozytywnych rezultatów. Na marne pójdzie wykonywanie ćwiczeń przez dwa bądź trzy poranki lub tygodnie, a następnie porzucenie ich na taki sam okres. Aby działały, muszą być wykonywane sumiennie każdego ranka, bez wyjątku. 

Można wybrać dowolny przedmiot, zgodnie z usposobieniem i przekonaniem aspiranta, pod warunkiem, że jest on czysty i mentalnie wynoszący w swojej tendencji. Chrystus zadziała dla niektórych. Dla innych, którzy szczególnie kochają kwiaty, zadziała najłatwiej jeden z nich jako przedmiot koncentracji. Przedmiot nie liczy się aż tak, lecz jakikolwiek by nie był, musimy wyobrazić go sobie w prawdziwym życiu wraz ze wszystkim detalami. Jeżeli jest to Chrystus, musimy wyobrazić sobie prawdziwego Chrystusa, poruszającego się, z życiem w oczach i wyrazem, który nie jest kamienny bądź martwy. Musimy zbudować żyjącą ideę, a nie manekina. Jeżeli jest to kwiat, musimy, oczami wyobraźni, wziąć nasiono i zakopać je w ziemi i skupić na nim niewzruszenie nasze umysły. Zobaczymy wtedy jak nasiono pęka, wypuszcza swe korzenie, które penetrują Ziemię na kształt spirali. Z głównych gałęzi korzeni widzimy miliardy malutkich korzonków oraz to, jak rozpościerają się i rozgałęziają we wszystkich kierunkach. Następnie łodyga zaczyna wznosić się do góry, przebijając się przez powierzchnię ziemi. Rośnie. Następnie ma miejsce rozrost na boki i malutka gałązka wyłania się z głównej łodygi i rośnie. Następnie pojawia się gałąź, a na niej malutkie łodyżki z pąkami na końcu. Roślina ma teraz wiele liści. Następnie pojawia się pąk na szczycie. Rośnie coraz większy, aż zaczyna pękać i czerwone liście róży pojawiają się pod zielenią. Rozkładają się w powietrzu, emitując wyszukany zapach, który czujemy idealnie, jak gdyby niósł się do nas wraz z kojącym letnim wietrzykiem, który delikatnie buja pięknym tworem naprzeciwko oka umysłu. 

Dopiero gdy „wyobrażamy” sobie rzeczy w tak przejrzysty i w pełni nakreślony sposób, możemy wejść do ducha koncentracji. Nie może być zamglonego, delikatnego kojarzenia obiektu, lecz pełen, realny widok. 

Ci, którzy podróżowali w Indiach, opowiadali o fakirach pokazujących im ziarno, które zostało zasiane i urosło przed oczami zszokowanego świadka, wydając owoc, który podróżnik posmakował. Zostało to uczynione przez tak intensywną koncentrację, że obraz był widoczny nie tylko dla fakira, lecz także dla obserwujących. Odnotowano przypadek, w którym cała grupa naukowców widziała cudowne rzeczy wykonane przed ich oczami, w warunkach, w których nie było mowy o żadnych sztuczkach, jednakże zdjęcia, które pozyskali podczas eksperymentu, nie ukazywały tych cudów. Płyty fotograficzne nic takiego nie ujęły, ponieważ nie były to materialne, konkretne obiekty. 

Na początku obrazy, które stworzy aspirant, będą zamglone i będą oddawały rzeczywistość tylko w małym stopniu, lecz w końcu, poprzez koncentrację, będzie on w stanie przywołać obraz bardziej realny i żywy niż rzeczy w Świecie Fizycznym. 

Kiedy aspirant nauczy się formować takie obrazy i uda mu się utrzymać swój umysł skupiony na obrazie, który stworzył, będzie mógł nagle porzucić ten obraz i, utrzymując umysł w stanie spokoju bez żadnej myśli, poczekać aż zobaczy, co pojawi się w tej próżni. 

Przez długi czas może się nic nie pojawić, a aspirant będzie musiał bardzo uważać, aby samemu nie wytwarzać sobie żadnego widzenia, lecz jeżeli będzie to praktykował sumiennie i cierpliwie każdego ranka, przyjdzie czas, kiedy w momencie, gdy porzuci swój obraz, jego wewnętrznemu oku ukaże się otaczający go Świat Pożądań. Za pierwszym razem może to trwać jedynie ulotną chwilę, lecz jest to przedsmak tego, co później będzie przychodzić z własnej woli. 

#### MEDYTACJA 

Kiedy aspirant ćwiczy koncentrację od jakiegoś czasu, skupiając swój umysł na prostym obiekcie, tworząc żyjącą formę myślową za pomocą zdolności wyobraźni, to, za pomocą Medytacji, nauczy się on wszystkiego o obiekcie, który w ten sposób stworzył. 

Załóżmy, że aspirant, poprzez koncentrację, przywołał obraz Chrystusa. Bardzo łatwo jest medytacyjnie przywołać incydenty z Jego życia – cierpienia i zmartwychwstanie, lecz za pomocą medytacji może zostać odkryte wiele rzeczy wykraczających poza te aspekty. Wiedza, o której aspirantowi się nie śniło, zaleje jego duszę wspaniałym światłem. Aczkolwiek coś, co nie jest interesujące i samo w sobie nie sugeruje niczego cudownego, jest lepsze do ćwiczeń. Spróbuj na przykład dowiedzieć się wszystkiego o, powiedzmy, zapałce lub zwyczajnym stole. 

Kiedy obraz stołu został przejrzyście uformowany w umyśle, pomyśl jaki jest to rodzaj drewna i skąd ono pochodzi. Cofnij się do momentu, w którym, jako malutkie ziarno, drzewo, z którego zostało pozyskane drewno, po raz pierwszy upadło na leśną glebę. Obserwuj, jak rośnie z roku na rok i pokrywane śniegiem zimy oraz ogrzewane letnim Słońcem stabilnie się rozrasta, a w międzyczasie jego korzenie stale rozprzestrzeniają się pod ziemią. Najpierw jest to tylko krucha sadzonka, kołysząca się pod wpływem bryzy. Następnie, jako młode drzewo, rośnie stopniowo coraz wyżej ku powietrzu i promieniom słonecznym. Z biegiem lat jego obwód staje się coraz to szerszy, dopóki pewnego dnia nie przyjdzie drwal z siekierą i piłą błyszczącymi się dzięki promieniom zimowego Słońca. Nasze drzewo zostaje obalone i pozbawione gałęzi tak, że pozostaje tylko pień, który z kolei jest cięty na kłody, które są transportowane zamarzniętymi drogami nad brzeg rzeki, aby tam oczekiwać na wiosnę, kiedy topiący się śnieg podnosi poziom strumyków. Następnie utworzona zostaje wielka tratwa z kłód, wśród których znajdują się kawałki naszego drzewa. Znamy każdy ich szczegół i rozpoznalibyśmy je w mgnieniu oka spośród tysięcy innych, gdyż tak wyraźnie mamy je odbite w umyśle. Podążamy za tratwą w dół rzeki, przyglądając się mijanym krajobrazom i zaznajamiając się z mężczyznami, którzy pełnią pieczę nad tratwą i którzy śpią w małych chatkach skonstruowanych na ich płynącym ładunku. W końcu widzimy, jak tratwa dobija do tartaku i zostaje rozbrojona. Jedna po drugiej kłody są wyciągane z wody za niekończący się łańcuch. Widzimy jedną z naszych kłód, której najszersza część zostanie użyta to wykonania blatu naszego stołu. Zostaje wyciągnięta z wody na platformę i toczą ją mężczyźni z hakami do pni. Słyszymy wygłodniałe wycie wielkich pił tarczowych, gdy obracają się tak szybko, że rozmywają się przed naszymi oczami. Nasza kłoda zostaje umieszczona na taśmie, która zmierza ku jednej z nich i w ułamku sekundy jej stalowe zęby torują sobie drogę przez strukturę kłody i dzielą ją na deski i płyty. Pewna część drewna jest wybierana do formowania części jakiegoś budynku, lecz ta najlepsza jest zabierana do fabryki mebli i zostaje włożona do pieca, gdzie jest suszona przez parę tak, aby nie skurczyła się, gdy zostanie przekształcona w mebel. Następnie zabiera się ją i przepuszcza przez wielką maszynę heblującą z wieloma ostrymi nożami, które ją wygładzają. Następnie piłuje się ją na różne długości i klei, aby uformować powierzchnię stołu. Nogi stołu robi się z grubszych kawałków i umieszcza się je w odpowiednie miejsca, które podpierają powierzchnie. Potem cały przedmiot zostaje ponownie wygładzony przy pomocy papieru ściernego, zalakierowany i wypolerowany, tym samym kończąc produkcję stołu pod każdym względem. Jest on następnie wysyłany, wraz z innymi meblami, do sklepu, w którym go kupujemy i potem podążamy za nim, gdy jest transportowany ze sklepu do naszego domu i gdzie zostaje pozostawiony w jadalni. 

Tak więc, poprzez medytację, dobrze zaznajamiamy się z różnymi gałęziami przemysłu, koniecznymi do przekształcenia drzewa w mebel. Widzieliśmy wszystkie maszyny i ludzi oraz odnotowaliśmy cechy szczególne różnych miejsc. Prześledziliśmy nawet proces życiowy, w którym drzewo wyrosło z malutkiego nasiona i dowiedzieliśmy się, że za kulisami wydawałoby się bardzo przeciętnych przedmiotów kryje się świetna i absorbująca historia. Szpilka, zapałka, którą podpalamy gaz, sam gaz i pokój, w którym płonie gaz – wszystkie niosą ze sobą interesujące historie warte zgłębienia. 

#### OBSERWACJA 

Jedną z najskuteczniejszych pomocy dla aspiranta w jego staraniach jest obserwacja. Większość ludzi brnie ślepo przez życie. W ich przypadku prawdą jest, że „oczami nie widzą, a uszami nie słyszą”. U większości ludzi istnieje godny pożałowania brak obserwacji. 

Większości ludzi można to do pewnego stopnia wybaczyć, ponieważ ich wzrok nie jest normalny. Miejski styl życia wyrządził oczom niewypowiedziane szkody. Na wsi dzieci uczy się używać mięśni oczu w pełnym stopniu, rozluźniając je bądź napinając, w zależności od potrzeby postrzegania obiektów oddalonych o sporą odległość na otwartym terenie bądź będących na wyciągnięcie ręki w domu lub jego pobliżu. Jednak dziecko wychowujące się w mieście postrzega praktycznie wszystko z bliska i mięśnie oczu są rzadko używane do obserwacji obiektów znacznie oddalonych, toteż umiejętność ta jest w dużym stopniu zatracona, skutkując powszechnością krótkowzroczności i innych kłopotów związanych z oczami. 

Dla osoby aspirującej do wyższego życia bardzo ważnym jest, aby była w stanie widzieć rzeczy dokoła niej w jasno zdefiniowany sposób, a także w pełnym szczególe. Dla osoby cierpiącej z powodu wady wzroku, założenie okularów jest niczym otwarcie nowego świata. Zamiast poprzedniej mgły przed oczyma, widzi wszystko jasno i wyraźnie. Jeżeli stan wzroku wymaga używania dwóch rodzajów soczewek, taka osoba nie powinna zadowalać się korzystaniem z dwóch par okularów, jednej do bliskiego, a drugiej do dalekiego widzenia, co wymaga częstych zmian. Zmiany te są męczące, a ponadto osoba taka może często zapominać jednej z par, wychodząc z domu. Dwie różne moce mogą znaleźć się w jednej parze okularów dwuogniskowych i właśnie je należy nosić, aby przyzwyczaić wzrok do obserwacji najdrobniejszych szczegółów. 

#### ROZRÓŻNIANIE 

Kiedy aspirant zadba o swój wzrok, powinien zacząć systematycznie obserwować wszystko i wszystkich, wyciągając wnioski z ich poczynań, aby rozwijać w sobie umiejętność logicznego rozumowania. Logika jest najlepszym nauczycielem w Świecie Fizycznym, a także najbezpieczniejszym i najpewniejszym przewodnikiem w każdym ze światów. 

Podczas praktykowania tej metody obserwacji, należy zawsze pamiętać, iż może być ona stosowana wyłącznie do gromadzenia faktów, a nie w celu krytyki, a przynajmniej nie złośliwej krytyki. Konstruktywna krytyka, która wskazuje na wady i mówi o środkach ich naprawy, stanowi podstawę postępu, lecz destrukcyjna krytyka, która w sposób wandalski niszczy zarówno dobro, jak i zło, bez mierzenia ku jakimkolwiek wyższym zdobyczom, jest wrzodem na charakterze i należy się jej wyzbyć. Plotkowanie i obgadywanie są zatorami i przeszkodami. O ile nie wymaga się od nas byśmy mówili, iż białe jest czarne i abyśmy przymykali oko na jawnie złe zachowanie, krytyka powinna mieć na celu pomoc, a nie złośliwe oczernianie charakteru naszego brata, ponieważ odkryliśmy na nim małą plamę. Pamiętając przypowieść o drzazdze i belce, powinniśmy kierować naszą najbardziej bezlitosną krytykę w swoją stronę. Nikt nie jest tak idealny, że nie da się go już dalej ulepszać. Im bardziej niewinny jest człowiek, tym mniejsze prawdopodobieństwo, iż znajdzie u drugiego winę i pierwszy rzuci kamień. Jeżeli wyliczamy wady i sugerujemy sposoby na ich poprawę, to musimy to czynić bez angażowania uczuć osobistych. Zawsze musimy szukać dobra, które jest ukryte we wszystkim. Pielęgnowanie tego nastawienia rozróżnialności jest szczególnie istotne. 

Kiedy aspirant do wiedzy z pierwszej ręki praktykuje koncentrację i medytację od jakiegoś czasu i stał się w nich całkiem biegły, to istnieje jeszcze kolejny krok do postawienia. 

Odnotowaliśmy, iż koncentracja to skupianie myśli na pojedynczym obiekcie. Jest to środek, poprzez który budujemy przejrzysty, obiektywny i żyjący obraz formy, o której chcemy uzyskać wiedzę. 

Medytacja jest ćwiczeniem, w którym historia obiektu naszych badań jest odkrywana i w pewien sposób bierzemy w niej udział, aby dostrzec każdy strzępek informacji na temat ogólnej relacji naszego obiektu ze światem. 

Te dwa ćwiczenia umysłowe zajmują się w najgłębszy i najdokładniejszy możliwy sposób rzeczami. Prowadzą do wyższego, głębszego i bardziej subtelnego etapu rozwoju umysłowego, który zajmuje się samymi duszami rzeczy. 

Etapem tym jest Kontemplacja. 

#### KONTEMPLACJA 

W kontemplacji nie ma sięgania myślami lub wyobraźnią w celu pozyskania informacji, jak miało to miejsce w przypadku Medytacji. Jest to trzymanie obiektu przez naszą umysłową wizją i pozwalanie jego duszy mówić do nas. Kładziemy się w ciszy i zrelaksowani na kanapie bądź łóżku – nie pasywnie, lecz całkowicie czujni – wyczekując informacji, które z pewnością nadejdą, jeżeli osiągnęliśmy odpowiedni etap rozwoju. Forma obiektu wydaje się wtedy zanikać i widzimy jedynie Życie przy pracy. Kontemplacja nauczy nas o aspekcie Życia, tak jak Medytacja nauczyła nas o aspekcie Formy. 

Kiedy osiągamy ten etap i mamy przed sobą, powiedzmy, drzewo w lesie, zupełnie tracimy widok Formy i widzimy jedynie Życie, które w tym przypadku jest duchem grupowym. Odkryjemy, ku naszemu zdumieniu, iż duch grupowy drzewa składa się z różnych insektów, które się nim karmią, że pasożyt i jego gospodarz są emanacjami z jednego i tego samego ducha grupowego, jako że im wyżej wznosimy się w niewidzialnych królestwach, tym mniej rozdzielne i różne o siebie są formy i bardziej kompletnie dominuje Jedno Życie, udowadniając badaczowi najwyższy fakt, iż istnieje tylko Jedno Życie – Uniwersalne Życie Boga, w Którym prawdziwym faktem jest, że „żyjemy, poruszamy się i jesteśmy”. Minerał, roślina, zwierzę i człowiek – wszyscy bez wyjątku – są manifestacjami Boga i fakt ten stanowi prawdziwą podstawę braterstwa – braterstwa, które składa się ze wszystkiego od atomu do Słońca, ponieważ wszystko jest emanacją Boga. Idee braterstwa oparte na jakiejkolwiek innej podstawie, takiej jak podział klasowy, przynależność rasowa, podobieństwo profesji itp., są znacznie niższe niż braterstwo oparte na podstawie, którą badacz okultystyczny pojmuje jasno, kiedy widzi Uniwersalne Życie płynące we wszystkim, co istnieje. 

#### ADORACJA 

Kiedy poziom ten został osiągnięty poprzez Kontemplację i aspirant zdał sobie sprawę, że rzeczywiście dostrzega Boga w Życiu, które przenika wszelkie rzeczy, wciąż pozostaje jeszcze najwyższy krok, Adoracja, poprzez którą jednoczy się on ze Źródłem wszelkich rzeczy, zdobywając tym samym najwyższe możliwe dla człowieka osiągnięcie, aż do czasu, w którym nastanie trwała unia na koniec wielkiego Dnia Manifestacji. 

Według autora ani wyżyny Kontemplacji, ani ostatni krok Adoracji nie mogą zostać osiągnięte bez pomocy nauczyciela. Jednakże aspirant nie musi się obawiać, że z powodu braku nauczyciela zostanie opóźniony w podjęciu tych kroków. Nie musi się on także martwić o poszukiwanie nauczyciela. Jedyne, co jest konieczne, to aby zaczął się polepszać oraz szczerze i wytrwale kontynuował to polepszanie się. W ten sposób oczyści swoje pojazdy. Zaczną one świecić w Światach wewnętrznych i na pewno przyciągną uwagę nauczycieli, którzy zawsze wyczekują takich przypadków i są niezmiernie chętni i szczęśliwi, by pomóc tym, którzy, z powodu swoich najszczerszych wysiłków, aby się oczyścić, uzyskali prawo do otrzymania pomocy. Ludzkość jest w wielkiej potrzebie pomocników, którzy są w stanie pracować ze Światów wewnętrznych, więc „szukajcie, a znajdziecie”. Lecz nie wyobrażajmy sobie, że poprzez chodzenie od jednego rzekomego nauczyciela do drugiego rzeczywiście szukamy. „Szukanie” w takim sensie nie przyniesie żadnej korzyści w tym ciemnym świecie. Sami musimy rozpalić światło – światło, które niezmiennie promieniuje z pojazdów najszczerszego aspiranta. Jest to gwiazda, która poprowadzi nas do nauczyciela, a raczej doprowadzi nauczyciela do nas. 

Czas wymagany do uzyskania rezultatów od momentu rozpoczęcia wykonywania ćwiczeń różni się u każdego i zależy od jego zdolności, etapu ewolucji i jego zapisów w księdze przeznaczenia, toteż nie da się ustalić ogólnej zasady. Niektórzy, którzy są prawie gotowi, uzyskują rezultaty w kilka dni bądź tygodni. Inni muszą pracować miesiącami, latami, a nawet całe swoje życie bez widocznych rezultatów. Jednak rezultaty będą, a aspirant, który wiernie nie ustępuje, pewnego dnia, w tym lub przyszłym życiu, ujrzy, jak jego cierpliwość i wierność zostają nagrodzone i Światy wewnętrzne jawią się jego oczom, dzięki czemu staje się on obywatelem królestw, gdzie szanse są nieporównywalnie większe niż te dostępne w Świecie Fizycznym. 

Od tego czasu – obudzony lub śpiący, w trakcie tego, co ludzie nazywają życiem i w trakcie tego, co ludzie nazywają śmiercią – jego świadomość będzie nieprzerwana. Będzie prowadził stale świadome życie, czerpiąc korzyści ze wszystkich warunków, które pomagają uzyskać szybszy rozwój i wchodzić na coraz to wyższe poziomy, aby móc wykorzystywać to do wznoszenia rasy ludzkiej. 

### RODZIAŁ XVIII: STRUKTURA ZIEMI I ERUPCJE WULKANÓW 

Nawet wśród badaczy okultystycznych badanie tajemniczej struktury Ziemi uznaje się za jeden z najtrudniejszych problemów. Każdy badacz okultystyczny wie, o ile łatwiej jest dogłębnie i dokładnie zbadać Świat Pożądań i Region Konkretnych Myśli i przynieść ze sobą rezultaty tych badań do Świata Fizycznego, niż całkowicie zbadać sekrety naszej fizycznej planety, ponieważ, aby uczynić to w pełni, Adept musi przejść przez dziewięć mniejszych Misteriów i pierwszą z Wielkich Inicjacji. 

Współcześni naukowcy niewiele wiedzą o tej sprawie. Jeżeli chodzi o zjawiska sejsmiczne, to często zmieniają oni swoje teorie, ponieważ stale odkrywają powody, dla których ich poprzednie hipotezy były błędne. Z całą swoją znakomitą uwagą zbadali skorupę zewnętrzną, lecz jedynie w nieznacznym stopniu. Jeśli chodzi o erupcje wulkaniczne, to próbują zrozumieć je tak, jak próbują rozumieć wszystko inne – w czysto mechaniczny sposób, przedstawiając centrum Ziemi jako płonący piec i wnioskując, że erupcje spowodowane są przez przypadkowe dostanie się wody bądź inne podobne temu przypadki. 

W pewnym sensie ich teorie mają pewien fundament, lecz w tym przypadku, jak zawsze, pomijają duchowe przyczyny, które okultysta uznaje za prawdziwe. Świat wcale nie jest dla niego „martwy”. Przeciwnie, każdy jego zakątek i szczelina są przeniknięte przez ducha, który jest zaczątkiem wszelkich zmian zarówno wewnątrz, jak i na zewnątrz planety. 

Różne rodzaju kwarcu i metali oraz rozmieszczenie różnych warstw – wszystko to ma znacznie wyższe znaczenie niż materialistyczny badacz mógłby kiedykolwiek sobie wyobrazić. Dla okultystycznego badacza sposób, w jaki ułożone są te materiały, jest pełen znaczenia. W tym temacie, jak w każdym innym, nauka okultystyczna ma taką relację ze współczesną nauką, jak fizjologia z anatomią. Anatomia ukazuje co do najmniejszego szczegółu dokładną pozycję każdej kości, mięśnia, więzadła, nerwu, ich pozycje względem siebie itd., lecz nie podaje żadnej informacji na temat funkcji tych różnych części, z których składa się ciało. Z kolei fizjologia nie tylko podaje pozycję i strukturę każdej części w ciele, lecz mówi także o ich funkcjach w ciele. 

Wiedza o różnych warstwach Ziemi i względnych pozycjach planet na niebie bez wiedzy o ich funkcjach i znaczeniu w życiu oraz o celu Kosmosu jest tak bezużyteczna, jak wyłączna wiedza o pozycjach kości, nerwów itp., bez zrozumienia ich funkcji w procesach ciała. 

#### LICZBA BESTII 

Dla wyszkolonego jasnowidzącego wzroku Adepta różnych stopni Misteriów, Ziemia jawi się złożona z warstw – na podobieństwo cebuli z jedną warstwą na drugiej. Istnieje dziewięć takich warstw i jądro, czyli w sumie dziesięć warstw. Warstwy te ukazywane są Adeptowi stopniowo. Jedna warstwa staje się mu dostępna podczas każdej z Inicjacji, tak że na koniec dziewięciu mniejszych Inicjacji ma opanowane wszystkie warstwy, lecz nie ma jeszcze dostępu do sekretów jądra. 

W starożytnej mowie te dziewięć kroków zwanych jest „mniejszymi Misteriami”. Przeprowadzają one nowicjusza świadomie przez wszystko, co tyczy się jego przeszłej ewolucji, poprzez czynności mimowolnej egzystencji, dzięki czemu jest w stanie zrozumieć sposób i znaczenie pracy, którą wykonywał wtedy nieświadomie. Pokazuje się mu jak została ustanowiona obecna dziewięcioaspektowa struktura (trzyaspektowe ciało, trzyaspektowa dusza i trzyaspektowy duch) oraz jak wielkie Hierarchie Twórcze pracowały nad duchem dziewiczym, przebudzając w nim Ego i pomagając mu tworzyć ciało, a także pracę, jaką sam wykonał, aby pobrać z trzyaspektowego ciała tak dużo trzyaspektowej duszy, ile obecnie posiada. Krok po kroku jest on prowadzony przez te dziewięć kroków mniejszych misteriów, przez dziewięć warstw. 

Ta liczba dziewięć jest podstawową liczbą naszego obecnego etapu ewolucji. Niesie ze sobą znaczenie w naszym systemie, jak żadna inna liczba. Jest to liczba Adama, życia, które rozpoczęło swoją ewolucję jako Człowiek, który osiągnął etap ludzki podczas Okresu Ziemi. W języku hebrajskim, tak samo jak w grece, nie ma liczb, lecz każda litera ma przypisaną wartość liczbową. W języku hebrajskim Adam jest zwany ADM. Wartość „A” to 1, „D” – 4, „M” – 40. Jeżeli dodamy te liczby, to otrzymamy 1+4+4+0=9 – liczbę Adama, czy też ludzkości. 

Jeżeli zamiast do Księgi Rodzaju, która zajmuje się stworzeniem człowieka w zamierzchłych czasach, zajrzymy do Księgo Objawienia, która zajmuje się jego przyszłymi osiągnięciami, zobaczymy, iż liczbą bestii, która hamuje jest 666. Dodając do siebie te cyfry 6+6+6=18 i dalej 1+8=9, znów otrzymujemy liczbę ludzkości, która to sama w sobie jest przyczyną wszelkiego zła, które hamuje jej dalszy postęp. Idąc dalej do miejsca, w którym podaje się liczbę tych, których mają zostać ocaleni, odkrywamy, iż jest to 144,000. Sumując jak poprzednio 1+4+4+000=9 – znów liczba ludzkości, co pokazuje, że będzie ona zbawiona niemalże w całości, a liczba tych, którzy nie są zdolni do postępu w naszej obecnej ewolucji jest nieistotna w porównaniu z wielką całością. Nawet tych kilku, którym się nie powiedzie, nie czeka zguba, lecz dokonają oni postępu podczas kolejnego planu ewolucji. 

Świadomość minerału i rośliny to tak naprawdę nieświadomość. Pierwsze przejawy świtu świadomości zaczynają się wraz z królestwem zwierząt. Widzieliśmy także, że, zgodnie z najbardziej współczesną klasyfikacją,4 istnieje 13 kroków w królestwie zwierząt: trzy klasy Promienistych, trzy klasy Mięczaków, trzy klasy Segmentowców i cztery klasy Kręgowców. 

4 Należy pamiętać, iż jest to książka z 1909 roku [przyp. tłum.]. 

Jeżeli postrzegamy również zwykłego człowieka jako jeden z kroków i pamiętamy, że istnieje trzynaście Inicjacji od człowieka do Boga lub od czasu, w którym człowiek zaczął kwalifikować się do stania się samoświadomą Inteligencją Twórczą, to znów mamy tę samą liczbę, Dziewięć: 13+1+13=27; 2+7=9. 

Liczba 9 jest także ukryta w wieku Chrystusa Jezusa, który żył 33 lata: 3x3=9, a także w podobny sposób w 33 stopniach Masonerii. W dawnych czasach Masoneria była systemem Inicjacji w mniejsze Misteria, które, jak widzieliśmy, mają 9 stopni, lecz Adepci często zapisywali ją jako 33. Podobnie czytamy o 18 stopniu Różokrzyżowców, który był tylko „zasłoną” dla niezainicjowanych, ponieważ nigdy nie ma więcej niż 9 stopni w żadnym mniejszym Misterium. Ponadto dzisiejsi Masoni mają w swoich stopniach bardzo mało pozostałości okultystycznych. 

Mamy także 9 miesięcy ciąży, podczas których ciało nabudowuje się do swojej obecnej wydajności, a w ciele znajduje się dziewięć otworów: dwoje oczu, dwa nozdrza, dwoje uszu, jedna jama ustna i dwa niższe otwory. 

Kiedy postępujący człowiek przeszedł przez dziewięć niższych Inicjacji, zyskując tym samym wstęp do wszystkich warstw Ziemi, pozostaje przed nim jeszcze uzyskanie wejścia do jądra. Jest ono przed nim otwierane przez pierwszą z czterech Wielkich Inicjacji, w których uczy się poznawać tajemnicę umysłu, części swojej istoty, która rozpoczęła się tu na Ziemi. Kiedy jest gotowy na pierwszą Wielką Inicjację, oznacza to, że rozwinął swój umysł do stopnia, który jest przeznaczony do uzyskania przez wszystkich ludzi na koniec Okresu Ziemi. W tej Inicjacji otrzymuje on klucz do następnego etapu, a cała praca, jaką będzie następnie wykonywał, będzie wykonywana przez ogół ludzkości w Okresie Jowisza i nie będziemy się nią teraz zajmować. 

Po swojej pierwszej Wielkiej Inicjacji staje się on Adeptem. Druga, trzecia i czwarta Inicjacja odpowiadają kolejno etapom rozwoju, które ludzkość osiągnie w Okresie Jowisza, Wenus i Wulkanu. 

Te trzynaście Inicjacji jest symbolicznie reprezentowanych przez Chrystusa i Jego dwunastu Apostołów. Judasz Iskariota reprezentuje zdradliwe skłonności niższej natury nowicjusza. Ukochany św. Jan jest Inicjacją Wenus, a Chrystus symbolizuje Boskiego Adepta Okresu Wulkanu. 

W różnych szkołach nauk okultystycznych rytuały inicjacyjne różnią się od siebie, podobnie jak ich oświadczenie o ilości Inicjacji, lecz jest to jedynie kwestia klasyfikacji. Można zauważyć, iż podawane opisy, które wydają się niejasne, stają się coraz mniej jasne, w miarę jak wchodzimy wyżej. Tam, gdzie mówi się o siedmiu lub większej ilości stopni, prawie nic nie mówi się o szóstej Inicjacji i całkowicie nic o tych dalszych. Dzieje się tak z powodu kolejnego podziału – na sześć kroków „Przygotowania” i cztery Inicjacje, które prowadzą kandydata do końca Okresu Ziemi, do stania się Adeptem. Wtedy zawsze muszą być jeszcze trzy, jeżeli filozofia szkoły lub stowarzyszenia posuwa się aż tak daleko. Jednakże autor nie zna nikogo innego oprócz Różokrzyżowców, kto miałby cokolwiek do powiedzenia o trzech Okresach, które poprzedzały Okres Ziemi, oprócz samego stwierdzenia, iż takie Okresy były. Nie są one jednak omawiane w kontekście ich relacji z naszym obecnym etapem egzystencji. Podobnie inne nauki okultystyczne mówią po prostu, że będą jeszcze trzy plany ewolucji, lecz nie podają żadnych szczegółów. Oczywiście w takich warunkach nie wspomina się także o ostatnich trzech Inicjacjach. 

Diagram 18 pomoże nam wyobrazić sobie rozmieszczenie warstw ziemskich, przy czym jądro Ziemi zostało pominięte, aby jaśniej wskazać ułożenie prądów w kształcie lemniskaty w dziewiątej warstwie. Na diagramie tym warstwy są przedstawione jakoby były równej grubości, jednak w rzeczywistości niektóre są znacznie cieńsze od innych. Poczynając od zewnątrz, są ułożone w następującej kolejności: 

(1) Ziemia Mineralna: Jest to kamienna skorupa Ziemi, którą zajmuje się geologia na tyle, na ile jest ją w stanie spenetrować. 

(2) Warstwa Płynna: materia tej warstwy jest bardziej płynna niż ta skorupy zewnętrznej, jednak nie jest wodnista, raczej bardziej przypomina gęstą pastę. Jest ekspansywna, tak jak nadzwyczaj wybuchowy gaz i jest trzymana w miejscu tylko dzięki ogromnemu ciśnieniu skorupy zewnętrznej. Gdyby została ona usunięta, to cała płynna warstwa zniknęłaby w przestrzeni w wyniku olbrzymiej eksplozji. Te dwie warstwy odpowiadają Regionom Chemicznemu i Eterycznemu Świata Fizycznego. 

(3) Warstwa Parowa: W pierwszej i drugiej warstwie nie istnieje tak naprawdę żadne świadome życie, lecz w tej warstwie istnieje stale płynące i pulsujące życie, tak jak w otaczającym i przenikającym Ziemię Świecie Pożądań. 

(4) Warstwa Wodna: W tej warstwie znajdują się zalążkowe możliwości wszystkiego, co istnieje na powierzchni Ziemi. Tutaj znajdują się siły archetypowe minerałów, jako że jest to bezpośrednia fizyczna ekspresja Regionu Konkretnych Myśli. 

(5) Warstwa Nasienna: Naukowcy materialni są skonsternowani w swoich dążeniach do odkrycia pochodzenia życia, tego, jak pierwsze żyjące rzeczy powstały z uprzednio martwej materii. 

W rzeczywistości, zgodnie z okultystycznym wyjaśnieniem ewolucji, pytanie powinno brzmieć: „Skąd pochodzą martwe rzeczy?”. Życie istniało przed martwymi Formami. Budowało ono swoje ciała z rozciągniętej parowej substancji na długo przez tym, jak skondensowało się w ziemską solidną skorupę. Dopiero kiedy życie opuściło formy, mogły się one skrystalizować i stać się twarde i martwe. 

Węgiel jest jedynie skrystalizowanymi ciałami roślin. Koral również jest skrystalizowaną formą zwierzęcą. Życie opuszcza formy i formy umierają. Życie nigdy nie weszło w formę, aby przebudzić ją do życia. Życie opuściło formy i formy umarły. W taki sposób powstały rzeczy „martwe”. 

W tej piątej warstwie istnieje pierwotne źródło życia, z którego wyszedł impuls, który zbudował wszystkie formy na Ziemi. Odpowiada ona Regionowi Abstrakcyjnych Myśli. 

(6) Warstwa Ognista: Może się to wydawać dziwne, lecz warstwa ta jest obdarzona doznaniami. Przyjemność i ból, sympatia i antypatia mają tutaj swój wpływ na Ziemię. Ogólnie przyjmuje się, iż Ziemia nie odczuwa żadnych doznań. Jednakże badacz okultystyczny podczas oglądania żniw dojrzałych zbóż i jesiennych zbiorów owoców, bądź podczas zrywania kwiatów, poznaje przyjemność doświadczaną przez samą Ziemię. Jest ona podobna do przyjemności odczuwanej przez krowę, kiedy jej napęczniałe wymiona doznają ulgi dzięki ssaniu cielęcia. Ziemia odczuwa zachwyt podczas dostarczania pożywienia dla swojego potomstwa Form. Zachwyt ten osiąga swój szczyt podczas żniw. 

Z drugiej strony, kiedy rośliny są wyrywane z korzeniami, jawnym dla badacza okultystycznego jest to, że Ziemia odczuwa wtedy ukłucie bólu. Z tego powodu nie spożywa on pokarmu roślinnego, który rośnie pod Ziemią. Po pierwsze jest on pełen ziemskiej siły i brak mu siły Słońca, a ponadto jest dodatkowo zatruwany poprzez wyrywanie go z korzeniami. Jedynym wyjątkiem od tej zasady jest to, że może on oszczędnie spożywać ziemniaki, które pierwotnie rosły na powierzchni ziemi i stosunkowo niedawno zaczęły rosnąć pod ziemią. Okultysta dąży do karmienia swojego ciała owocami, które rosną w stronę Słońca, ponieważ zawierają one więcej siły słonecznej i nie przysparzają Ziemi bólu. 

Można zakładać, iż działania górnicze są bardzo bolesne dla Ziemi, lecz odwrotne twierdzenie jest prawdą. Każda dezintegracja twardej skorupy powoduje u niej uczucie ulgi, a każde krzepnięcie jest źródłem jej bólu. Kiedy górski potok zmywa sól i niesie ją ku równinom, ziemia czuje się bardziej wolna. Tam, gdzie zdezintegrowana materia ponownie się odkłada, tak jak w zatorze przy ujściu rzeki, zachodzi odpowiadające temu zjawisku poczucie skrępowania. 

Podobnie jak doznania u zwierząt i ludzi są odczuwane z powodu ich oddzielnych ciał życiowych, tak też uczucia Ziemi są szczególnie aktywne w tej szóstej warstwie, która odpowiada Światu Ducha Życiowego. Aby zrozumieć przyjemność odczuwaną, kiedy działania górnicze dezintegrują twardą skałę oraz ból, kiedy odkładają się złoża, musimy pamiętać, że Ziemia jest ciałem fizycznym Wielkiego Ducha i, aby zapewnić nam środowisko, w którym moglibyśmy żyć i gromadzić doświadczenie, musiała ona skrystalizować swoje ciało do obecnego stałego stanu. 

Jednakże, w miarę postępu ewolucji, człowiek wyciąga lekcje dotyczące tego szczytu konkrecji, a Ziemia staje się miększa i jej duch staje się coraz to bardziej wyzwolony. Właśnie to św. Paweł miał na myśli, kiedy mówił o tym, że całe stworzenie jęczy i cierpi, czekając na dzień wyzwolenia. 

(7) Warstwa Odzwierciedlająca: Ta część Ziemi odpowiada Światu Ducha Boskiego. W nauce okultystycznej występuje coś, co jest znane jako „Siedem Niewypowiedzianych Sekretów”. Dla tych, którzy nie są zaznajomieni z tymi sekretami bądź nie mają chociaż domysłów, co do ich znaczenia, cechy tej warstwy muszą wydawać się szczególnie absurdalne i groteskowe. W niej wszystkie siły, które są nam znane jako „Prawa Natury”, istnieją jako moralne, lub raczej niemoralne siły. Na początku świadomej kariery człowieka, były one znacznie gorsze niż obecnie. Lecz wygląda na to, że w miarę moralnego postępu ludzkości, siły te polepszają się proporcjonalnie, a także, że każde potknięcie w moralności ma tendencję do uwalniania tych sił Natury i powoduje, iż sieją one spustoszenie na Ziemi. Natomiast dążenie do wyższych ideałów czyni je mniej nieprzychylnymi człowiekowi. 

Siły w tej warstwie są zatem przez cały czas dokładnym odbiciem aktualnego statusu moralnego rodzaju ludzkiego. Z okultystycznego punktu widzenia „ręka Boga”, która niszczy Sodomę i Gomorę, nie jest głupawym przesądem, gdyż, tak pewnie jak istnieje odpowiedzialność indywidualna względem Prawa Konsekwencji, która przynosi każdej osobie konsekwencje czynów, zarówno tych dobrych, jak i złych, równie pewnie istnieje społeczna i narodowa odpowiedzialność, która przynosi grupom ludzi odpowiednie konsekwencje ich zbiorowych czynów. Siły natury są głównymi przedstawicielami tej karzącej sprawiedliwości, powodując powodzie lub trzęsienia ziemi, bądź też wspaniałomyślne tworzenie ropy lub węgla dla różnych grup, zgodnie z tym, co zasiali. 

(8) Warstwa Atomistyczna: Jest to imię nadane ósmej warstwie Ziemi przez Różokrzyżowców. Warstwa ta stanowi wyraz Świata Duchów Dziewiczych. Wydaje się ona mieć właściwość wielokrotnego pomnażania rzeczy w niej zawartych, jednakże tyczy się to jedynie tych rzeczy, które zostały definitywnie uformowane. Nieukształtowany kawałek drewna czy nieciosany kamień nie mają tutaj prawa istnienia, lecz na każdą rzecz, która została ukształtowana bądź ma życie i formę (jak na przykład kwiat czy obraz), warstwa ta ma efekt pomnażający w oszałamiającym stopniu. 

(9) Materialna Ekspresja Ducha Ziemi: Istnieją tutaj prądy w kształcie lemniskaty, które są blisko złączone z mózgiem, sercem i organami rozrodczymi rasy ludzkiej. Odpowiada ona Światu Boga. 

(10) Jądro Istnienia Ducha Ziemi: Nie można obecnie powiedzieć nic więcej, poza tym, że jest to ostateczne podłoże nasienne dla wszystkiego, co jest w i na Ziemi, i odpowiada to Absolutowi. 

Od szóstej, inaczej płonącej, warstwy do powierzchni Ziemi istnieje wiele szybów znajdujących się w różnych miejscach. Ich zewnętrzne końce zwane są „kraterami wulkanicznymi”. Kiedy siły Natury w siódmej warstwie są wypuszczane tak, aby mogły wyrazić się poprzez wybuchy wulkaniczne, wprawiają one (szóstą) płonącą warstwę w ruch i wzburzenie rozprzestrzenia się na zewnątrz do otworu krateru. Materiał brany jest z substancji drugiej warstwy, jako że jest to gęstszy odpowiednik szóstej warstwy, tak jak ciało życiowe, drugi pojazd człowieka, jest gęstszym odpowiednikiem Ducha Życiowego, szóstej zasady. Ta płynna warstwa, wraz ze swoją ekspansywną i wysoce wybuchową właściwością, zapewnia niezliczoną ilość materiału w momencie erupcji. Kontakt z atmosferą zewnętrzną utwardza tę część, która nie jest wyrzucana w przestrzeń, tym samym formując lawę i pył wulkaniczny, dopóki, podobnie jak krew płynąca z rany krzepnie i tamuje wypływ krwi, lawa w końcu nie zatamuje otworu prowadzącego do wewnętrznych części Ziemi. 

Z faktu, iż to odbita niemoralność i antyduchowe tendencje rodzaju ludzkiego przebudzają siły Natury w siódmej warstwie do aktywności destrukcyjnej, można wywnioskować, że to zazwyczaj rozpustne i niemoralne ludy ulegają tym katastrofom. One, wraz z innymi ludźmi, których przeznaczeniem, samo-wytworzonym pod Prawem Konsekwencji, z różnych powodów, jest brutalna śmierć, zbierane są z wielu ziem przez nadludzkie siły aż do momentu, w którym zachodzi erupcja. Dla zastanawiających się, wybuchy Wezuwiusza, na przykład, potwierdzą powyższe twierdzenie. 

Lista tych wybuchów z ostatnich dwóch tysięcy lat pokazuje, że ich częstotliwość wzrasta wraz ze wzrostem materializmu. Szczególnie w przeciągu ostatnich sześćdziesięciu lat, kiedy to nauka materialistyczna stała się tak stosunkowo arogancka w swoim absolutnym i doszczętnym zaprzeczaniu istnienia jakichkolwiek aspektów duchowych, erupcje zwiększyły swoją częstotliwość. Podczas gdy było zaledwie sześć erupcji w przeciągu 1000 lat po Chrystusie, to ostatnich pięć miało miejsce w przeciągu 51 lat, jak to zostanie pokazane. 

DIAGRAM 18 

Pierwsza erupcja w erze po narodzinach Chrystusa była tą, która zniszczyła miasta Herkulanum i Pompeje i w której zginął Pliniusz Starszy w 79 roku n.e. Kolejne erupcje występowały w latach: 203, 472, 512, 652, 982, 1036, 1158, 1500, 1631, 1737, 1794, 1822, 1855, 1861, 1872, 1891, 1906 n.e. 


W przeciągu pierwszego tysiąca lat wystąpiło sześć erupcji, a podczas drugiego tysiąca lat wystąpiło ich dwanaście, przy czym ostatnie pięć wystąpiło w przeciągu 51 lat, jak to wspomniano uprzednio. 

Ze wszystkich 18 erupcji pierwsze dziewięć wystąpiło w tak zwanych „wiekach ciemnych”, czyli podczas 1600 lat, w ciągu których Świat Zachodni był zdominowany przez coś, co jest powszechnie określane jako „pogaństwo” lub przez Kościół Katolicki. Reszta erupcji wystąpiła w ciągu ostatnich trzystu lat, podczas których nadejście i powstanie Nauki Współczesnej, wraz z jej materialistycznymi tendencjami, niemalże wyparło ostatnie pozostałości duchowości, szczególnie w drugiej połowie XIX Wieku. Toteż erupcje tego okresu stanowią około jedną trzecią całkowitej liczby erupcji, które wystąpiły w naszej erze. 

Aby przeciwdziałać temu demoralizującemu wpływowi, w ciągu tego okresu wielka część informacji okultystycznych została upubliczniona przez Starszych Braci Mądrości, którzy stale pracują dla dobra ludzkości. Uważa się, że poprzez upublicznienie tej wiedzy i nauczanie niewielu, którzy ją przyjmą, możliwym stanie się zatamowanie fali materializmu, która w przeciwnym razie może przynieść bardzo poważne konsekwencje dla swoich zwolenników, którzy przez tak długi okres zaprzeczania istnienia aspektu duchowego mogą nie być w stanie odnaleźć równowagi, kiedy odkryją, że pomimo tego, iż wciąż żyją, zostali pozbawieni ciała fizycznego. Takie osoby może spotkać los zbyt smutny, aby kontemplować go w spokojny sposób. Jedną z przyczyn straszliwej gruźlicy płuc jest właśnie materializm, może nie dający się wyśledzić wśród obecnych wcieleń, lecz będący rezultatem poprzednich materialistycznych wierzeń i przekonań. 

Mówiliśmy o tragicznym końcu Pliniusza Starszego podczas zniszczenia Pompei. Ciekawie jest śledzić los takiego naukowca, nie tyle ze względu na tę konkretną jednostkę, co na światło, jakie rzuca to na sposób, w jaki pamięć Natury jest czytana przez badacza okultystycznego oraz na to, jak odbijają się na niej ślady, a także ze względu na efekt przeszłych cech na nasze dzisiejsze tendencje. 

Kiedy człowiek umiera, jego ciało ulega dezintegracji, lecz całkowita suma sił tego ciała może zostać znaleziona w siódmej, inaczej odbijającej, warstwie Ziemi, o której można powiedzieć, iż stanowi zbiornik, w którym, przeszłe formy są gromadzone jako siły. Gdybyśmy, znając czas zgonu człowieka, przeszukali ten zbiornik, moglibyśmy znaleźć tam jego formę. Jest ona nie tylko gromadzona w siódmej warstwie, lecz ósma, inaczej atomistyczna, warstwa pomnaża ją tak, aby każdy typ mógł zostać odtworzony i zmodyfikowany przez inne. W ten sposób jest ona wykorzystywana raz po raz przy formowaniu innych ciał. Tendencje mózgowe takiego człowieka jak Pliniusz Starszy mogły zostać odtworzone nawet tysiąc lat później i częściowo stanowią przyczynę obecnych tendencji materialistycznych badaczy. 

Współczesny materialistyczny naukowiec wciąż musi się wiele nauczyć i oduczyć. Mimo że walczy do ostatniej kropki potu z czymś, co prześmiewczo określa jako „wyimaginowane idee” badacza okultystycznego, jest on zmuszony do przyznawania mu racji i akceptowania ich jedna po drugiej, i jest to jedynie kwestia czasu, aż zostanie zmuszony, by zaakceptować je wszystkie. 

Mesmer, który został wysłany przez Starszych Braci, był więcej niż wyśmiewany, lecz kiedy materialiści zmienili nazwę odkrytej przez niego siły, nazywając ją „hipnozą”, zamiast „mesmeryzmem”, od razu stała się ona „naukowa”. 

Dwadzieścia lat temu Helena Bławatska, wierny uczeń Wschodnich Mistrzów, powiedziała, iż Ziemia ma jeszcze trzeci ruch, oprócz dwóch produkujących dzień, noc i pory roku. Wskazała, iż nachylenie osi Ziemi jest spowodowane ruchem, który w swoim czasie doprowadzi półkulę północną do miejsca, w którym obecnie jest równik, a następnie do miejsca zajmowanego obecnie przez półkulę południową. Powiedziała, że było to znane starożytnym Egipcjanom, ponieważ słynna planisfera w Denderze pokazuje, iż mieli on zapisy na temat trzech takich okrążeń. Twierdzenia te, wraz z całością jej niezrównanego dzieła The Secret Doctrine, zostały wyśmiane. 

Kilka lat temu G. E. Sutcliffe z Bombaju odkrył i matematycznie zademonstrował, że Laplace popełnił błąd w swoich obliczeniach. Odkrycie to oraz korekta tego błędu potwierdziły poprzez matematyczne obliczenia istnienie trzeciego ruchu Ziemi tak, jak twierdziła Helena Bławatska. Podało to także wyjaśnienie dla zagadkowego do tamtej pory faktu, iż tropikalne rośliny i skamieniałości są znajdywane w regionach polarnych, jako że taki ruch z konieczności wyprodukuje w swoim czasie okresy tropikalne i glacjały we wszystkich częściach Ziemi, w zależności od jej zmienionej pozycji w stosunku do Słońca. Pan Sutcliffe wysłał swój list i obliczenia do Nature, lecz dziennik ten odmówił ich publikacji, a kiedy autor upublicznił odkrycie za pomocą ulotek, ściągnął na siebie odrażającą burzę obelg. Jednakże jest on zadeklarowanym i poważnym badaczem The Secret Doctrine, co wyjaśnia wrogie przyjęcie jego odkrycia i jego nieuniknionych następstw. 

Aczkolwiek później Francuz – nie astronom, lecz mechanik – skonstruował urządzenie przedstawiające ewidentną możliwość istnienia takiego ruchu. Urządzenie zostało wystawione na sprzedaż na wystawie w Saint Louis (Louisiana Purchase Exhibition at Saint Louis) i zostało ciepło przyjęte przez M. Camille Flammarion jako warte zbadania. Było to coś konkretnego, coś „mechanicznego”, a redaktor naczelny The Monist, mimo że opisał wynalazcę jako kierującego się nieco „mistycznymi iluzjami” (z powodu jego wiary, iż starożytni Egipcjanie wiedzieli o tym trzecim ruchu), wielkodusznie przymknął oko na ten fakt i powiedział, że nie stracił z tego powodu wiary w teorię M. Beziau. Opublikował on wyjaśnienie i esej napisane przez M. Beziau, w których ruch i jego oddziaływanie na powierzchnię Ziemi zostały opisane w ujęciu podobnym do tego Heleny Bławatskiej i Pana Sutcliffe. M. Beziau nie jest powszechnie uważany za okultystę, toteż jego odkrycie może być tolerowane. 

Można podać wiele przykładów pokazujących jak okultystyczne informacje zostały później potwierdzone przez naukę materialną. Jedną z nich jest teoria atomistyczna, którą głosili greccy filozofowie, a później The Secret Doctrine, lecz została ona „odkryta” w 1897 roku przez profesora Thomsona. 

W cennym dziele A. P. Sinnetta, The Growth of the Soul, opublikowanym w 1896 roku, autor stwierdził, że istnieją dwie planety poza orbitą Neptuna, z których tylko jedna, według niego, zostanie odkryta przez współczesnych astronomów. Na łamach Nature w sierpniu 1906 roku podano twierdzenie jakoby profesor Bernard, poprzez niemalże metrowy teleskop Jamesa Licka, odkrył taką planetę w 1892 roku. Nie było w tym żadnego błędu, jednak czekał czternaście lat zanim ogłosił swoje odkrycie! Jednakże nie musimy się tym zajmować. Chodzi o to, że planeta ta rzeczywiście tam jest i że książka Sinnetta stwierdziła jej istnienie dziesięć lat przed twierdzeniem profesora Bernarda. Prawdopodobnie przed 1906 rokiem ogłoszenie nowo odkrytej planety mogłoby zaburzyć powszechnie zaakceptowaną teorię! 

Istnieje wiele takich teorii. Teoria Kopernika nie jest całkowicie poprawna i istnieje wiele faktów, które przeczą same wielce popularnej teorii nebularnej. Tycho Brahe, słynny duński astronom, nie zaakceptował teorii Kopernika. Miał bardzo dobry powód do trzymania się teorii Ptolemeusza, ponieważ, jak powiedział, dzięki niej ruchy planet mogą być określone poprawnie, podczas gdy teoria Kopernika wymaga stosowania tabeli poprawek. Teoria Ptolemeusza jest poprawna z punktu widzenia Świata Pożądań i zawiera kwestie, które są potrzebne w Świecie Fizycznym. 

Przez wiele osób twierdzenia podane powyżej mogę być uznane za baśniowe. Niech tak będzie. Czas przyniesie wszystkim wiedzę o podanych tutaj faktach. Książka ta jest jedynie dla tych kilku, którzy uwolniwszy swoje umysły z oków konwencjonalnej nauki i religii, są gotowi ją przyjąć, dopóki nie udowodni się jej mylności. 

### ROZDZIAŁ XIX: CHRYSTIAN RÓŻOKRZYŻ I ZAKON RÓŻOKRZYŻOWCÓW 

#### Starożytne Prawdy we współczesnym wydaniu 

Spotkawszy się z szeroko rozpowszechnionym w społeczeństwie pragnieniem nauczenia się czegoś o Zakonie Różokrzyżowców, a także ponieważ, nawet wśród naszych uczniów, istnieje brak zrozumienia ważnego miejsca zajmowanego przez Braci Różanego Krzyża w naszej zachodniej cywilizacji, podzielenie się autentycznymi informacjami w tym temacie może okazać się przydatne. 

Wszystko w świecie podlega prawu, nawet nasza ewolucja – duchowy i fizyczny rozwój idą ręka w rękę. Słońce jest fizycznym dostarczycielem światła i, jak wiemy, widocznie podróżuje ono ze wschodu na zachód niosąc światło i życie do każdej kolejnej części Ziemi. Jednak widzialne słońce stanowi jedynie część słońca, tak jak widoczne ciało jest małą częścią złożonego człowieka. Istnieje także niewidzialne i duchowe słońce, którego promienie wspierają rozwój duszy w każdej kolejnej części Ziemi, tak jak fizyczne słońce wspiera wzrost formy. Ten duchowy impuls podróżuje w tym samym kierunku, co fizyczne słońce – ze wschodu na zachód. 

Sześć- lub siedemset lat przed p.n.e. zapoczątkowano nową falę duchowości blisko zachodnich brzegów Oceanu Spokojnego, aby przynieść oświecenie narodowi chińskiemu. Religia Konfucjusza jest do dziś wyznawana przez wiele milionów osób w Chinach. Później zauważamy efekt tej fali w religii Buddy, w nauczaniu zaprojektowanym, by pobudzić aspiracje milionów Hindusów i wschodnich Chińczyków. Dalej na zachód pojawia się ona wśród bardziej intelektualnych Greków we wzniosłych filozofiach Pitagorasa i Platona, i w końcu mknie ona przez świat zachodni, wśród pionierów rasy ludzkiej, gdzie przybiera wzniosłą formę religii chrześcijańskiej. 

Religia chrześcijańska stopniowo utorowała sobie drogę na zachód, nawet do brzegów Oceanu Spokojnego i tam duchowe aspiracje są gromadzone i koncentrowane. Tam osiągną punkt kulminacyjny, poprzedzający kolejny przeskok przez ocean i rozpoczęcie wyższego i bardziej wzniosłego przebudzenia duchowego w Oriencie, niż to, które obecnie istnieje w tamtej części ziemi. 

Tak jak dzień i noc, lato i zima, odpływ i przypływ następują po sobie w niezłamanej sekwencji w zgodzie z prawem naprzemiennych cyklów, tak też pojawienie się fali przebudzenia duchowego w jakiejkolwiek części świata poprzedza okres materialnych reakcji tak, aby nasz rozwój nie stał się jednostronny. 

Religia, Sztuka i Nauka są najważniejszymi środkami ludzkiej edukacji i stanowią one trójcę w jedności, która nie można zostać rozdzielona bez zaburzenia punktu widzenia na cokolwiek, na czym skupiamy nasze badania. Prawdziwa Religia składa się zarówno z nauki, jak i sztuki, jako że naucza ona pięknego życia w harmonii z prawami natury. 

Prawdziwa Nauka jest artystyczna i religijna w najwyższym sensie, jako że uczy nas wielbienia i stosowania się do praw rządzących naszym istnieniem i wyjaśnia, dlaczego życie religijne sprzyja zdrowiu i pięknu. 

Prawdziwa Sztuka jest tak edukacyjna, jak nauka i tak wznosząca w swoim wpływie, jak religia. W architekturze mamy najwyższą prezentację kosmicznych linii siły we wszechświecie. Wypełnia ona duchowego obserwatora silnym oddaniem i adoracją zrodzoną z budzącego szacunek pojmowania przemożnej majestatyczności i dostojności Bóstwa. Rzeźbiarstwo i malarstwo, muzyka i literatura inspirują nas poczuciem transcendentnego uroku Boga, niezmiennego źródła i celu wszystkiego w tym pięknym świecie. 

Nic, co jest pozbawione takiego wszechobejmującego nauczania, nie odpowie na potrzeby ludzkości permanentnie. Był czas, jeszcze tak niedawno, jak w Starożytnej Grecji, kiedy Religia, Sztuka i Nauka były nauczane wspólnie w świątyniach Misteryjnych. Lecz koniecznym dla lepszego rozwoju każdej z nich było ich odseparowanie na jakiś czas. 

Religia rządziła niepodzielnie w tak zwanych „wiekach ciemnych”. Podczas tego czasu związała zarówno Nauce, jak i Sztuce ręce i nogi. Następnie przyszedł okres Renesansu i Sztuka znalazła się na pierwszym planie we wszystkich swoich gałęziach. Jednakże Religia była wtedy jeszcze silna i Sztuka była aż za często marnowana w służbie Religii. Ostatnia przyszła fala Nauki współczesnej, która żelazną ręką poddała sobie Religię. 

Zniewolenie Nauki przez Religię było szkodliwe dla świata. Ignorancja i Przesąd spowodowały niewypowiedzialne cierpienie, niemniej jednak człowiek miłował wtedy wzniosły duchowy ideał i miał nadzieję na wyższe i lepsze życie. Jest to nieskończenie bardziej szkodliwe, kiedy Nauka uśmierca Religię, ponieważ teraz nawet Nadzieja, jedyny dar od bogów pozostawiony w puszcze Pandory, może zniknąć w obliczu Materializmu i Agnostycyzmu. 

Taki stan nie może się kontynuować. Trzeba reagować. W przeciwnym razie Anarchia rozerwie Kosmos. Aby uniknąć klęski, Religia, Nauka i Sztuka muszą ponownie zjednoczyć się w wyższym wyrazie Dobra, Prawdy i Piękna niż ten uzyskany przed separacją. 

Nadchodzące wydarzenia rzucają cień zanim się jeszcze pojawią i, kiedy Wielcy Liderzy ludzkości zauważyli tę tendencję w kierunku ultra-materializmu, która obecnie szaleje w Świecie Zachodnim, podjęli pewne środki, aby jej przeciwdziałać i przekształcić ją w pomyślnym czasie. Nie chcieli uśmiercić kwitnącej Nauki, kiedy ta zdusiła Religię, jako że widzieli ostateczne dobro, które nadejdzie, kiedy zaawansowana Nauka znów stanie się współpracownikiem Religii. 

Jednakże duchowa Religia nie może się połączyć z materialistyczną Nauką, nie bardziej niż olej z wodą. Podjęto więc kroki, aby uduchowić Naukę i uczynić Religię naukową. 

W trzynastym wieku wielki duchowy nauczyciel, posługujący się symbolicznym imieniem Chrystiana Różokrzyża, pojawił się w Europie, aby rozpocząć tę pracę. Założył tajemniczy Zakon Różokrzyżowców, którego celem było rzucenie okultystycznego światła na nierozumianą religię chrześcijańską i wyjaśnienie tajemnicy Życia i Istnienia z naukowego punktu widzenia, w zgodzie z Religią. 

Wiele wieków upłynęło od jego narodzin i Chrystian Różokrzyż, założyciel Tajemnej Szkoły Różokrzyża, przez wielu uważany jest za mit. Lecz jego narodziny jako Chrystian Różokrzyż wyznaczyły początek nowej epoki w życiu duchowym Świata Zachodniego. To szczególne Ego bierze od tamtej pory udział w fizycznej egzystencji, w jednym lub drugim europejskim kraju. Przyjmuje nowe ciało, kiedy jego kolejne pojazdy przestają być użyteczne lub kiedy zachodzą korzystne warunki, aby zmieniło ono pole swojej działalności. Ponadto jest ono wcielone nawet obecnie – Adept wysokiego stopnia, aktywny i potężny czynnik we wszystkich sprawach Zachodu – mimo że nieznany Światu. 

Pracował z Alchemikami na wieki przed narodzinami współczesnej nauki. Poprzez mediatora zainspirował obecnie przeinaczone prace Bacona. Jacob Boehme i inni otrzymali przez niego inspirację, która czyni ich prace tak duchowo oświecającymi. W pracach nieśmiertelnego Goethego i dziełach sztuki Wagnera napotykamy ten sam wpływ. Wszystkie niezrażone duchy, które odmawiają bycia skrępowanymi przez konwencjonalną naukę bądź konwencjonalną religię, które odrzucają plewy i zmierzają ku ziarnom niezależnie od szkalowania i pochlebstwa, pobierają swoją inspirację z tej samej fontanny, co wielki duch, który ożywił Chrystiana Różokrzyża. 

Samo jego imię jest ucieleśnieniem sposobu i środków, poprzez które dzisiejszy człowiek przekształca się w Boskiego Nadczłowieka. Ten symbol, 

„Chrystian Różo-krzyż”, 

Pokazuje koniec i cel ludzkiej ewolucji; drogę, która ma zostać przebyta, i środki, dzięki którym cel ten zostanie osiągnięty. Czarny krzyż (później zmieniony na biały), wijąca się zielona łodyga rośliny, ciernie, krwistoczerwone róże – w nich ukryte jest rozwiązanie Zagadki Świata – przeszła ewolucja człowieka, obecny jego stan, a szczególnie sekret jego przyszłego rozwoju. 

Ukrywa on przed ludem świeckim, lecz odkrywa przed Adeptem, jak ma on pracować dzień po dniu, aby kierować się do tego najbardziej wyborowego ze wszystkich klejnotów – Kamienia Filozoficznego, cenniejszego niż Koh-i-noor; ba, cenniejszego niż suma wszystkich ziemskich bogactw! Przypomina mu jak rodzaj ludzki w swojej ignorancji godzina po godzinie marnuje dokładnie ten materiał, który może zostać użyty do formowania tego bezcennego skarbu. 

Aby pozostał on niezachwiany i prawdziwy w obliczu wszelkich przeciwności losu, Różany Krzyż daje, jako źródło inspiracji, wysoką perspektywę chwalebnego spełnienia, dla tego, który je przezwycięży, i wskazuje on na Gwiazdę Nadziei – Chrystusa, „pierwszego, Który zmartwychwstał”, pierwszego Który to wyprodukował ten wspaniały Kamień, podczas zamieszkiwania ciała Jezusa. 

Podczas badań odkryto, iż we wszystkich systemach religijnych znajdują się nauki zarezerwowane dla kapłanów, które nie są podawane ogółowi. Chrystus także przemawiał do ogółu posługując się przypowieściami, lecz wyjaśniał znaczenie wewnętrzne tych przypowieści swoim apostołom, aby podać im interpretację bardziej odpowiednią dla ich rozwiniętych umysłów. 

Św. Paweł dawał „mleko” dzieciom lub młodszym członkom społeczności, lecz „mięso” dawał silnym, którzy badali głębiej. Tak więc od zawsze istnieje nauczanie wewnętrzne i zewnętrzne, a te wewnętrzne nauki były głoszone w tak zwanych Szkołach Misteryjnych, które zmieniają się od czasu do czasu, aby dopasować się do potrzeb ludzi, dla których zaprojektowały swoją pracę. 

Zakon Różokrzyżowców nie jest jedynie tajnym stowarzyszeniem; jest jedną ze Szkół Misteryjnych, a Bracia są Hierofantami mniejszych Misteriów, Opiekunami Nauk Tajemnych i duchową Mocą bardziej skuteczną w życiu Zachodniego Świata niż jakikolwiek z widocznych Rządów, mimo że nie mogą oni ingerować w ludzkość tak, aby pozbawiać ją wolnej woli. 

Jako że ścieżka rozwoju we wszystkich przypadkach zależy od usposobienia aspiranta, istnieją dwie ścieżki: mistyczna i intelektualna. Mistyk zazwyczaj pozbawiony jest wiedzy intelektualnej. Podąża za tym, co mówi mu serce i dąży do woli Boga w sposób, w jaki ją czuje, wznosząc się bez bycia świadomym jakiegokolwiek konkretnego celu i w końcu uzyskuje wiedzę. W średniowieczu ludzie nie byli tak intelektualni, jak są dzisiaj, i ci, którzy czuli zew wyższego życia, zazwyczaj podążali ścieżką mistyczną. Jednak, w przeciągu ostatnich kilkuset lat od nastania współczesnej nauki, Ziemia została zaludniona przez bardziej intelektualną ludzkość. Rozum kompletnie zawładnął sercem, a materializm zdominował wszelki impuls duchowy i większość ludzi myślących nie wierzy w nic, czego nie mogą dotknąć, posmakować lub unieść. Toteż konieczny jest apel do ich intelektu, aby pozwolić sercu uwierzyć w to, co intelekt zatwierdzi. Jako odpowiedź na to żądanie nauki Misteriów Różokrzyża celują w połączenie naukowych faktów z duchową rzeczywistością. 

W przeszłości nauki te były trzymane w tajemnicy przed wszystkimi za wyjątkiem kilku Adeptów i nawet dzisiaj znajdują się one wśród najbardziej tajemniczych i sekretnych w Zachodnim Świecie. Wszystkie tak zwane „odkrycia” przeszłości, które rzekomo odkrywały sekrety Różokrzyża były albo fałszywe, albo stanowiły rezultat zdrady po stronie pewnych osób z zewnątrz, które, przypadkowo lub nie, zasłyszały fragmenty konwersacji, niezrozumiałe dla wszystkich za wyjątkiem tych, którzy mają klucz. Można żyć pod jednym dachem i w warunkach najbliższej intymności z Adeptem jakiejkolwiek szkoły, jednak sekret ten zawsze pozostanie ukryty, dopóki jego przyjaciel nie osiągnie momentu, w którym będzie mógł również stać się Bratem Adeptem. Ujawnianie sekretów nie zależy od Woli Adepta, lecz od kwalifikacji aspiranta. 

Tak jak wszystkie Zakony Misteryjne, Zakon Różokrzyżowców jest uformowany na liniach kosmicznych: Jeżeli weźmiemy kule równego rozmiaru i sprawdzimy jak wiele będzie potrzeba, aby zakryć jedną z nich, odkryjemy, że potrzeba dwunastu, aby zakryć trzynastą kulę. Ostateczny podział materii fizycznej, prawdziwy atom znaleziony w przestrzeni międzyplanetarnej, jest właśnie w taki sposób pogrupowany – na dwanaście dokoła jednego. Dwanaście znaków Zodiaku okrywających nasz Układ Słoneczny; dwanaście półtonów skali muzycznej składających się na oktawę; dwunastu Apostołów, którzy zgromadzili się wokół Chrystusa itd. stanowią przykłady tego grupowania na 12 i 1. Zakon Różokrzyża składa się zatem z 12 Braci i trzynastego. 

Jednakże istnieją inne podziały warte odnotowania. Zobaczyliśmy już, że spośród Niebiańskiej Grupy dwunastu Hierarchii Twórczych, które były aktywne w naszym planie ewolucji, pięć odeszło do wyzwolenia, pozostawiając zaledwie siedem, które mają zająć dalszym postępem. Jest to zgodne z faktem, że dzisiejszy człowiek, wewnętrzne Ego, mikrokosmos, pracuje na zewnątrz poprzez siedem widzialnych otworów w jego ciele: dwoje oczu, dwoje uszu, dwa nozdrza i usta, podczas gdy kolejne pięć otworów jest całkowicie lub częściowo zamkniętych: gruczoły piersiowe, pępek i dwa narządy wydalnicze. 

Siedem róż, które ozdabiają nasz piękny symbol i pięcioramiennie promieniująca gwiazda w tle stanowią symbol dwunastu Wielkich Hierarchii Twórczych, które pomagają lub pomagały ewoluującemu duchowi ludzkiemu w poprzednich warunkach jako minerał, roślina i zwierzę, kiedy był pozbawiony samo-świadomości i był niezdolny do zaopiekowania się samym sobą nawet w najmniejszym stopniu. Z tych dwunastu grup Wielkich Istot, trzy klasy pracowały nad człowiek i z nim z ich własnej wolnej woli i bez żadnych zobowiązań. 

Są one symbolizowane przez trzy ramiona gwiazdy na naszym godle, które skierowane są ku górze. Dwie inne Wielkie Hierarchie wkrótce również się odsuną i są one przedstawione na dwóch ramionach gwiazdy, które promieniują w dół z centrum. Siedem róż odkrywa fakt, że istnieje jeszcze siedem Wielkich Hierarchii Twórczych aktywnych w rozwoju istot na Ziemi i, jako że wszystkie z tych różnych klas od najmniejszej do największej są zaledwie częściami Jednej Wielkiej Całości, którą nazywamy Bogiem, całe godło jest symbolem Boga w manifestacji. 

Hermetyczny aksjomat mówi: „Jak na górze, tak na dole” i mniejsi nauczyciele rodzaju ludzkiego są również pogrupowani według tych samych linii kosmicznych składających się z 7, 5 i 1. Na Ziemi istnieje siedem szkół mniejszych Misteriów, pięć szkół Większych Misteriów, a całość znajduje się pod jedną Centralną Głową, Która jest zwana Wyzwolicielem. 

W Zakonie Różokrzyża siedmiu Braci wychodzi do Świata, gdy tylko wymaga tego sytuacja, jawiąc się jako ludzie pośród innych ludzi lub pracując w swoich niewidzialnych pojazdach z innymi lub nad nimi. Jednak należy pamiętać, że nigdy nie wpływają oni na ludzi wbrew ich woli lub przeciwnie do ich pragnień, a jedynie wzmacniają dobro tam, gdzie je znajdują. 

Pozostałych pięciu Braci nigdy nie opuszcza świątyni, a mimo że posiadają ciała fizyczne, to cała ich praca odbywa się w Światach wewnętrznych. 

Trzynasty jest Głową Zakonu, łącznikiem z wyższą Radą Centralną składającą się z Hierofantów Większych Misteriów, którzy w ogóle nie obcują z normalną ludzkością, lecz jedynie z tymi, którzy ukończyli mniejsze Misteria. 

Głowa Zakonu jest ukryta przed światem zewnętrznym przez dwunastu Braci, jak kula centralna wspomniana w naszej ilustracji. Nawet uczniowie szkoły nigdy go nie widują, lecz podczas nocnych nabożeństw jego obecność jest wyczuwalna przez wszystkich, gdy tylko wchodzi, co oznacza sygnał rozpoczęcia ceremonii. 

Zebranych wokół Braci Różowego Krzyża, jako uczniów, jest wielu „świeckich braci”, którzy żyją w różnych częściach Świata Zachodniego, lecz są w stanie opuszczać swoje ciała świadomie, uczęszczając na nabożeństwa i biorąc udział w duchowej pracy w świątyni. Każdy z nich otrzymał inicjację do takiej metody postępowania od Starszych Braci. Większość z nich jest w stanie pamiętać wszystko, co się dzieje, lecz jest kilka przypadków, gdzie zdolność opuszczania ciała została uzyskana w poprzednim życiu dobrego postępowania i gdzie narkomania bądź choroba w obecnej egzystencji uniemożliwiają mózgowi otrzymywanie wrażeń z pracy wykonywanej przez tych ludzi, kiedy są poza ciałem. 

#### INICJACJA 

Ogólną ideą inicjacji jest to, że jest to jedynie ceremonia, która czyni jednostkę członkiem tajnego stowarzyszenia; że może być udzielona każdemu, kto gotów jest ponieść pewną cenę, zazwyczaj pieniężną. 

Podczas gdy jest to prawdą w przypadku tak zwanych inicjacji zakonów braterskich, a także w większości pseudo zakonów okultystycznych, jest to całkowicie błędne wyobrażenie na temat inicjacji różnego stopnia w prawdziwie okultystycznych Braterstwach, jak to pokaże krótkie spojrzenie na prawdziwe wymagania i ich zasadność. 

Po pierwsze nie ma złotego klucza do świątyni; liczy się cnota, a nie zasługi. Cnoty nie uzyskuje się w jeden dzień; jest to produkt zbiorczy przeszłych dobrych czynów. Kandydat do inicjacji jest zazwyczaj całkowicie nieświadomy faktu, iż jest kandydatem. Zazwyczaj prowadzi on swoje życie w społeczności i służy swoim braciom przez dni i lata bez żadnych ukrytych motywów, dopóki pewnego dnia w jego życiu nie pojawi się nauczyciel, Hierofant mniejszych Misteriów, odpowiedni do kraju, w którym mieszka dany kandydat. Do tego czasu kandydat pielęgnował w sobie pewne zdolności, gromadził pewne moce służące do posługi i pomocy, z których zazwyczaj nie zdaje sobie sprawy lub których nie potrafi poprawnie użytkować. Zadanie inicjatora będzie teraz proste – pokaże on kandydatowi jego uśpione umiejętności i ukryte zdolności i zainicjuje go do ich użytku; wyjaśni lub zademonstruje mu po raz pierwszy jak może on przeobrazić energię statyczną w siłę dynamiczną. 

Inicjacja może zostać osiągnięta poprzez ceremonię lub nie, lecz należy zwrócić szczególną uwagę, że podczas gdy Inicjacja jest nieuniknioną kulminacją długotrwałych dążeń duchowych, zarówno świadomych, jak i przeciwnie, ze strony kandydata, to nigdy nie może się ona odbyć, dopóki wymagany rozwój wewnętrzny nie skumulował uśpionych sił, których Inicjacja uczy jak używać dynamicznie, podobnie jak pociągnięcie za spust nie może spowodować eksplozji w broni, która uprzednio nie została załadowana. 

Nie istnieje także jakiekolwiek zagrożenie, że nauczyciel przeoczy kogokolwiek, kto osiągnął wymagany rozwój. Każdy dobry i niesamolubny uczynek ogromnie zwiększa świetlistość i moc wibracji aury kandydata, więc z taką samą pewnością, jak magnes przyciąga igłę, błysk tego aurycznego światła przyprowadzi nauczyciela. 

Oczywiście niemożliwym jest, aby opisać w książce skierowanej do ogółu społeczeństwa etapy inicjacji Różokrzyża. Uczynienie tego byłoby nadużyciem zaufania i byłoby także niemożliwe z powodu braku słów, które pozwoliłyby je adekwatnie wyrazić. Jednakże dozwolone jest przedstawienie ogólnego ich zarysu, aby pokazać cel inicjacji. 

Mniejsze Misteria zajmują się jedynie ewolucją rodzaju ludzkiego podczas Okresu Ziemi. W pierwszych trzech i pół Okrążeniach fali życiowej dokoła siedmiu globów Duchy Dziewicze nie uzyskały jeszcze świadomości. W rezultacie pozostajemy w stanie ignorancji wobec tego, jak to się stało, że jesteśmy, jacy jesteśmy. Kandydat ma zyskać wiedzę na ten temat, tak więc poprzez zaklęcie Hierofantów podczas okresu inicjacji pierwszego stopnia jego świadomość jest kierowana ku tej stronie pamięci natury, która zawiera zapisy pierwszego okrążenia, kiedy to powielaliśmy rozwój z Okresu Saturna. Kandydat jest wciąż w posiadaniu swojej codziennej świadomości; wie i pamięta fakty z życia dwudziestego wieku, lecz teraz świadomie obserwuje postęp ewoluującej grupy Duchów Dziewiczych, których stanowił część podczas Okrążenia Saturna. Dzięki temu uczy się o tym, jak w Okresie Ziemi zostały podjęte pierwsze kroki ku celowi, który zostanie mu ujawniony w późniejszym kroku. 

Wyciągnąwszy lekcję praktycznie opisaną w Rozdziale X, kandydat uzyskuje wiedzę z pierwszej ręki o tym temacie, a także uzyskuje bezpośredni kontakt z Hierarchiami Twórczymi w ich pracy z człowiekiem i nad nim. Jest on zatem w stanie docenić ich wielkoduszną pracę w Świecie i jest w pewnym stopniu w stanie się z nimi równać; stając się, póki co, ich współpracownikiem. 

Kiedy przychodzi dla niego czas, aby uzyskać drugi stopień, jego uwaga w podobny sposób jest kierowana na warunki drugiego Okrążenia Okresu Ziemi zapisane w pamięci natury. Następnie ogląda on w pełnej świadomości postęp dokonany w tym czasie przez Duchy Dziewicze, tak jak Peter Ibbetson – bohater książki Peter Ibbetson George’a du Mauriera, którą warto przeczytać, jako że jest to graficzne przedstawienie pewnych faz podświadomości – który oglądał swoje dzieciństwo podczas nocy, gdy „śnił prawdę”. W trzecim stopniu podąża on za ewolucją trzeciego Okrążenia, Okrążenia Księżyca, a w czwartym stopniu widzi postęp dokonany podczas dotychczas pokonanej przez nas połowy Okrążenia czwartego. 

Jednakże zawsze istnieje dalszy krok podejmowany na każdym stopniu. Obok pracy wykonanej w każdym okrążeniu uczeń widzi również pracę wykonaną w odpowiadającej mu Epoce podczas naszego obecnego pobytu na Globie D na Ziemi. 

Podczas pierwszego stopnia podąża on za pracą Okrążenia Saturna i jej najświeższego ukoronowania w Epoce Polarnej. 

Na drugim stopniu podąża za pracą Okrążenia Słońca i jego repliki: Epoki Hiperborejskiej. 

Podczas trzeciego stopnia ogląda pracę wykonaną w Okrążeniu Księżyca i widzi jak ta stanowiła podstawę życia w Epoce Lemuriańskiej. 

Podczas czwartego stopnia widzi ewolucję ostatniej połowy Okrążenia wraz z odpowiadającym jej czasem naszego obecnego pobytu na Ziemi. Widzi on pierwszą połowę Epoki Atlantyckiej, która zakończyła się, kiedy gęsta mglista atmosfera ustąpiła i słońce pierwszy raz zaświeciło nad lądem i morzem. Wtedy to zakończyła się noc nieświadomości, oczy wewnętrznego Ego zostały w pełni otwarte i było ono w stanie skierować Światło Rozumienia na problem podbijania Świata. Był to czas, w którym człowiek, jakiego znamy teraz, narodził się po raz pierwszy. 

Kiedy w starym systemie inicjacji słyszymy, że kandydat został wprowadzony w trans na okres trzech i pół dnia, to chodzi o część inicjacji opisaną powyżej, a trzy i pół dnia odnosi się do etapów, które minęły. Nie są to w żadnym wypadku dwudziestoczterogodzinne dni. Właściwy czas różni się u każdego z kandydatów, lecz we wszystkich przypadkach zabiera się go przez nieświadomy rozwój rodzaju ludzkiego podczas minionych Okrążeń, a kiedy mówi się, że został przebudzony o czasie wschodu słońca czwartego dnia, to jest to mistyczny sposób wyrażania, iż jego inicjacja w przebieg inwolucyjnej kariery człowieka kończy się o czasie, kiedy słońce wzniosło się ponad czystą atmosferę Atlantydy. Kandydat zostaje wtedy okrzyknięty „pierworodnym”. 

Zaznajomiwszy go z drogą, którą przebyliśmy w przeszłości, piąty stopień zabiera kandydata do samego końca Okresu Ziemi, kiedy to wspaniała ludzkość zbiera owoce tego Okresu i zabiera je z siedmiu globów, na których ewoluujemy podczas każdego dnia manifestacji, na pierwszy z pięciu ciemnych globów, które stanowią nasze miejsce zamieszkania podczas Nocy Kosmicznych. Najgęstszy z nich jest ulokowany w Regionie Abstrakcyjnych Myśli i w rzeczywistości jest „Chaosem”, o którym mowa na stronie 249 i kolejnych stronach. Glob ten jest także Trzecim Niebem, a kiedy św. Paweł mówi o byciu złapanym w Trzecim Niebie i o widzeniu tam rzeczy, których nie mógłby prawnie ujawnić, to odnosi się on do doświadczeń odpowiadających temu piątemu stopniowi w obecnych Misteriach Różokrzyża. 

Zobaczywszy koniec na tym piątym stopniu, kandydat zostaje zaznajomiony ze środkami, poprzez które uzyskuje się ten cel podczas pozostałych trzech i pół Okrążeń Okresu Ziemi. Tak więc cztery pozostałe stopnie poświęcone są jego oświeceniu w tej kwestii. 

Poprzez wgląd, który uzyskał w powyższy sposób, jest on w stanie inteligentnie współpracować z Siłami, które pracują dla Dobra i dzięki temu będzie pomagał przyspieszyć dzień naszej emancypacji. 

Aby obalić powszechne mylne przeświadczenie, pragniemy wyjaśnić uczniom, iż nie jesteśmy Różokrzyżowcami, jeżeli badamy ich nauki; a nawet przyjęcie do świątyni nie upoważnia nas do określania się tym imieniem. Autor, na przykład, jest jedynie świeckim bratem, uczniem i pod żadnym pozorem nie nazywałby się Różokrzyżowcem. 

Dobrze wiemy, że kiedy chłopiec kończy szkołę podstawową, to nie nadaje się do nauczania innych. Najpierw musi przejść przez szkołę średnią i studia, a nawet wtedy może nie czuć powołania, aby stać się nauczycielem. Podobnie jest w szkole życia. Nawet jeśli człowiek ukończył Misteryjną Szkołę Różokrzyża, nie jest jeszcze Różokrzyżowcem. Absolwenci różnych szkół mniejszych misteriów awansują do pięciu szkół większych misteriów. W pierwszych czterech przechodzą cztery Wielkie Inicjacje i w końcu osiągają Wyzwoliciela, gdzie otrzymują wiedzę dotyczącą innych ewolucji i otrzymują wybór pozostania tu, aby asystować swoim braciom, bądź wejścia w inne ewolucje jako Pomocnicy. Ci, którzy decydują się zostać jako pomocnicy, otrzymują różne pozycje zgodnie z ich upodobaniami i naturalnymi zdolnościami. Bracia Różokrzyża należą do tych Współczujących i świętokradztwem jest mieszanie imienia Różokrzyżowca z błotem poprzez przywłaszczanie go sobie, kiedy jesteśmy zaledwie uczniami ich wyniosłych nauk. 

Od kilku ostatnich wieków Bracia pracują nad ludzkością w sekrecie; każdej nocy o północy odbywa się Nabożeństwo w świątyni, gdzie Starsi Bracia, przy asyście braci świeckich, którzy są w stanie opuścić swoją pracę w Świecie (ponieważ wielu z nich zamieszkuje tereny, gdzie wciąż jest dzień, gdy trwa północ w miejscu, gdzie mieści się świątynia Różokrzyża), zbierają z całego Świata Zachodniego myśli o zmysłowości, chciwości, samolubstwie i materializmie. Starają się przemienić je w czystą miłość, życzliwość, altruizm i duchowe aspiracje odsyłając je z powrotem do Świata, aby wznieść i wesprzeć całe Dobro. Gdyby nie to potężne źródło duchowej wibracji, materializm dawno temu całkowicie stłumiłby cały duchowy wysiłek, jako że z duchowego punktu widzenia nigdy nie było ciemniejszego okresu niż ostatnie trzysta lat materializmu. 

Jednakże nastał teraz czas, kiedy metoda sekretnych wysiłków ma zostać wsparta bardziej bezpośrednim wysiłkiem, by rozpowszechniać konkretne, logiczne i sekwencyjne nauczanie dotyczące pochodzenia, ewolucji i przyszłego rozwoju Świata i człowieka, pokazując zarówno duchowy, jak i naukowy aspekt – nauczaniem, które nie stawia twierdzeń, które nie byłyby wspierane przez rozsądek i logikę; nauczaniem, które satysfakcjonuje umysł, ponieważ dostarcza rozsądne rozwiązania wszystkich zagadek i które nie unika pytań i podaje wyjaśnienia, które są zarówno głębokie, jak i zrozumiałe. 

Ale, i jest to bardzo ważne „Ale”, Różokrzyżowcy nie postrzegają intelektualnego rozumienia Boga i Wszechświata jako celu samego w sobie. Przeciwnie! Im większy intelekt, tym większe zagrożenie jego błędnego użycia. Toteż te naukowe, logiczne i wyczerpujące nauki są dawane, aby człowiek mógł uwierzyć w swoim sercu w to, co jego głowa zaakceptowała, i zaczął wieść religijne życie. 

#### BRATERSTWO RÓŻOKRZYŻA 

Braterstwo Różokrzyża zostało utworzone, aby rozpowszechniać tę naukę i każdy, kto nie jest HIPNOTYZEREM, profesjonalnym MEDIUM, JASNOWIDZEM, WRÓŻKĄ lub ASTROLOGIEM, może zapisać się jako Uczeń poprzez napisanie do Biura Głównego. Nie ma opłaty za Inicjację ani składek. Pieniądze nie mogą kupić naszej nauki, a postęp zależy od zasług. 

Po ukończeniu Kursu Przygotowawczego, ucznia wpisuje się na listę Zwyczajnych Uczniów na okres dwóch lat, po którym to, jeżeli zostaną wpojone mu prawdy nauki Różokrzyża na tyle, że będzie gotowy, aby zerwać wszelkie powiązania z innymi szkołami okultystycznymi i religijnymi – za wyjątkiem Kościołów Chrześcijańskich i Bractw – może on przyjąć Zobowiązanie, które nadaje mu stopień Praktykanta. 

Nie chcemy tutaj insynuować, iż wszystkie inne szkoły okultystyczne się nie liczą – wręcz przeciwnie – wiele dróg prowadzi do Rzymu, lecz podążanie jedną z nich wymaga znacznie mniej wysiłku niż skakanie z jednej ścieżki na drugą. Po pierwsze nasz czas i energia są ograniczone, a dodatkowo musimy poświęcać go na obowiązki rodzinne i społeczne, których nie wolno zaniedbywać ku samorozwojowi. Rezygnacja ze wszystkich innych szkół okultystycznych jest wymagana przez naszych liderów, jako że ma to na celu wygospodarowanie odrobiny energii, która może zostać prawowicie zużyta na nas samych, a także uniknięcie marnotrawstwa niewystarczającej ilości chwil, którymi możemy zarządzać. 

Świat jest zbiorem możliwości, lecz aby wykorzystać jakąkolwiek z nich, musimy posiadać wydajność na danym torze starań. Rozwój naszych duchowych mocy umożliwi nam pomoc bądź ranienie naszych słabszych braci. Jest to usprawiedliwione jedynie wtedy, kiedy cel stanowi wydajność w Służbie Ludzkości. 

Metoda uzyskiwania mocy w Różokrzyżu różni się od innych sposobów pod jednym szczególnym względem: ma ona na celu, nawet na samym początku, emancypowanie ucznia spod zależności od innych, aby uczynić go Samodzielnym w najwyższym stopniu, tak aby mógł być w stanie sam sprostać wszelkim okolicznościom i poradzić sobie we wszelkich warunkach. Tylko ktoś, kto jest tak silnie przygotowany, może pomóc słabym. 

Kiedy wielu ludzi spotyka się podczas zajęć bądź kół w celu samoulepszenia wzdłuż linii Ujemnych, to zazwyczaj osiągają rezultaty w bardzo krótkim czasie, zgodnie z zasadą, że łatwiej jest płynąć z nurtem niż pod prąd. Jednakże medium nie jest panem swoich poczynań, lecz niewolnikiem kontroli ducha. Stąd takie zgromadzenia muszą być unikane przez Praktykantów. 

Nawet grupy zajęciowe, które spotykają się w dodatnim nastawieniu umysłu nie są rekomendowane przez Starszych Braci, ponieważ uśpione moce wszystkich członków nagromadzają się i wizje światów wewnętrznych uzyskane przez kogokolwiek w takim miejscu są częściowo zawdzięczane zdolnościom innych. Ciepło węgla w środku ognia jest wzmacniane przez sąsiadujące kawałki węgla i jasnowidz wyprodukowany w kółku, nawet tak dodatnim, jest rośliną szklarnianą, zbyt zależnym od innych, aby powierzyć mu opiekę nad innymi. 

Toteż każdy Praktykant w Braterstwie Różokrzyża wykonuje swoje ćwiczenia w odosobnieniu i zaciszu własnego pokoju. Rezultaty może i będą uzyskiwane wolniej tym sposobem, lecz kiedy się pojawią, będą stanowiły manifest mocy, które sam przebudził i które będzie mógł używać samodzielnie, bez niczyjej pomocy. Poza tym metody Różokrzyża budują charakter wraz z rozwijaniem duchowych zdolności i tym samym chronią ucznia przed uleganiem pokusie sprzedawania boskich mocy dla światowego prestiżu. 

Kiedy Praktykant zastosował się do koniecznych wymagań i ukończył okres próbny, może wysłać prośbę o indywidualne instrukcje od Starszych Braci poprzez Biuro Główne. 

Międzynarodowa Siedziba Braterstwa Różokrzyża (The International Headquarters of The Rosicrucian Fellowship) 

Założywszy Braterstwo Różokrzyża ku promowaniu nauk podanych w tej książce i pomaganiu aspirantom na ścieżce postępu, koniecznym stało się znalezienie stałego domu i sprzętu, wymaganych do wykonywania tej pracy. W tym celu zakupiono kawałek ziemi w mieście Oceanside w stanie Kalifornia, sto czterdzieści pięć kilometrów na południe od Los Angeles i sześćdziesiąt pięć kilometrów na północ od San Diego, najbardziej wysuniętego na południowy zachód miasta w Stanach Zjednoczonych. 

Obszar ten znajduje się na wzniesieniu i posiada przepiękny widok na Ocean Spokojny od strony zachodniej i cudowne góry pokryte śniegiem od strony wschodniej. 

Południowa Kalifornia oferuje wyjątkowe możliwości do wzrostu duchowego, ponieważ atmosfera eteryczna jest tu gęstsza niż w jakiejkolwiek części świata, a Góra Ecclesia, jak nazywa się Siedzibę Główną Braterstwa Różokrzyża, jest szczególnie błogosławiona pod tym względem. 

#### Nasze budynki 

Praca w Głównej Siedzibie rozpoczęła się pod koniec 1911 roku. Do dziś wzniesiono wiele budynków, z których niektóre już nie istnieją. Pro-Ecclesia, inaczej Kaplica, w której odbywają się dwie 15-minutowe nabożeństwa odprawiane codziennie od grudnia 1913 roku, została całkowicie odrestaurowana w 1962 roku. Nabożeństwa z kazaniami odbywają się w niedziele. Dwupiętrowy Budynek Administracyjny został ukończony w 1917 roku i odrestaurowany w 1962. Na drugim piętrze znajdują się biura różnych działów: Ezoterycznego, Kursów Korespondencyjnych, Wydawniczego, Języków Obcych i Księgowości. Na pierwszym piętrze znajdują się Dział Spedycji i drukarnia, gdzie drukowane są Lekcje, czasopismo Rays, ulotki itp. Maszyna offsetowa została zainstalowana w 1972 roku. Jadalnia została wybudowana w 1914 roku, rozbudowana w drugiej połowie lat 30-tych i odresturowana w 1962. Serwuje się tam posiłki wegetariańskie. Świątynia Lecznicza, gdzie przeprowadza się nabożeństwa lecznicze każdego wieczoru, została ukończona w 1920. Loża Różowego Krzyża została wybudowana w 1924 dla użytku gości i pracowników. W dużej mierze korzysta się z niej do przetrzymywania książek. Budynek Uzdrowiska został otwarty w 1939 i używa się go od wielu lat do leczenia pacjentów cierpiących na choroby niezakaźne. Jest to obecnie nasz Dom Gościnny, używany przez pracowników i członków. Wiele chatek wybudowanych od 1962, z których niektóre zostały odrestaurowane, stanowi domy dla pracowników. Budynek Działu Leczenia został wzniesiony w 1940. Tutaj sekretarze przeprowadzają naszą pracę leczniczą. 

#### Szkoła korespondencyjna 

Poza publikacjami wymienionymi z tyłu książki istnieją trzy kursy korespondencyjne oferowane ochotnikom: Filozofia Różokrzyża, Interpretacja Biblii i Astrologia. Informacje ich dotyczące są podawane na żądanie. 

#### SYMBOLIKA RÓŻANEGO KRZYŻA 

Zgłębiając znaczenie jakiegokolwiek mitu, legendy czy symbolu okultystycznego, absolutnie koniecznym jest, abyśmy rozumieli, że tak jak każdy obiekt w świecie trójwymiarowym może, a raczej musi, być postrzegany ze wszystkich perspektyw, aby uzyskać jego pełne i kompletne zrozumienie, tak wszystkie symbole mają kilka aspektów. Każdy punkt widzenia ujawnia różniące się od innych fazy, a one wszystkie stanowią pełen obraz do rozważenia, będąc sobie pod tym względem równe. 

Postrzegany w swojej całości, ten cudowny symbol, zawiera klucz do przeszłej ewolucji człowieka, jego obecnego stanu i przyszłego rozwoju, wraz z metodą jego uzyskania. W formie, w której jest prezentowany wraz z pojedynczą różą w centrum, symbolizuje on ducha promieniującego z siebie cztery pojazdy: ciała fizyczne, życiowe i pożądań oraz umysł, w które to duch wniknął i stał się wewnętrznym duchem ludzkim. Lecz był czas, kiedy stan ten nie był uzyskany; czas, kiedy trzyaspektowy duch unosił się nad swoimi pojazdami i nie był wstanie w nie wstąpić. Wtedy krzyż stał sam bez róży, symbolizując stan, który trwał na początku Atlantydy. Był nawet czas, kiedy nie było górnego członu krzyża, a stan człowieka był reprezentowany przez Tau (T). Miało to miejsce w Epoce Lemuriańskiej, kiedy człowiek posiadał tylko ciała fizyczne, życiowe i pożądań, lecz nie posiadał umysłu. Natura zwierzęca była wtedy nadrzędna. Człowiek podążał za pożądaniami bez zahamowania. Jeszcze wcześniej, w Epoce Hiperborejskiej, nie posiadał dodatkowo ciała pożądań i miał tylko ciała fizyczne i życiowe. Wtedy tworzony człowiek był jak roślina: prosty i pozbawiony pożądań. W tamtym czasie jego stan nie mógł być nawet reprezentowany przez krzyż. Był reprezentowany przez prosty trzon, filar (I). 

Symbol ten jest uważany za falliczny, ukazujący lubieżność ludzi, którzy go czcili. Rzeczywiście jest to symbol prokreacji, lecz prokreacja nie jest w żaden sposób synonimiczna degradacji – wręcz przeciwnie – filar stanowi niższy człon krzyża, symbol tworzonego człowieka, kiedy przypominał on roślinę. Roślina jest nieświadoma pasji i pożądania, jest niewinna. Generuje i kontynuuje swój gatunek w sposób tak czysty, tak cnotliwy, że odpowiednio rozumiana, stanowi wzór do naśladowania dla upadłej i pełnej pasji ludzkości jako ideał i została dana wcześniejszym rasom w tymże celu. Fallus i Joni używane w greckich świątyniach misteryjnych zostały dane przez hierofantów w tym duchu, a nad świątynią były umieszczone te enigmatyczne słowa: „Człowieku, znaj siebie”, które to motto, odpowiednio rozumiane, jest podobne do motta Różokrzyża, jako że ukazuje ono przyczynę upadku człowieka do pożądań, pasji i grzechu i daje klucz do jego wyzwolenia w ten sam sposób, w jaki róże na krzyżu wskazują ścieżkę do wyzwolenia. 

Roślina jest niewinna, lecz nie jest cnotliwa; nie ma ani pożądania, ani wyboru. Człowiek ma obie te rzeczy. Może podążać za pożądaniem bądź nie, wedle swojej woli, dzięki czemu może nauczyć się panowania nad sobą. 

Gdy był jak roślina, był hermafrodytą, mógł generować z siebie bez pomocy innych, lecz mimo że był czysty i tak niewinny, jak rośliny, był także tak samo nieświadomy i bezwładny. Aby awansować, musi mieć pożądanie, który by go zachęcało, a także umysł, aby go prowadził, toteż połowa jego siły twórczej została zatrzymana w celu budowy mózgu i krtani. Miał w tamtym czasie okrągły kształt podobny do embrionu, a obecna krtań była częścią organu rozrodczego, który przylegał do głowy, kiedy ciało się prostowało. Związek między tymi dwoma jest widziany nawet dzisiaj w fakcie, iż chłopiec, który wyraża dodatnie pole siły generatywnej, zmienia swój głos w okresie dojrzewania. To, że ta sama siła, która buduje kolejne ciało, kiedy jest wysyłana na zewnątrz, buduje mózg, kiedy jest zachowywana, jest równie oczywiste, kiedy weźmiemy pod uwagę, iż mania seksualna prowadzi do szaleństwa, podczas gdy głęboki myśliciel będzie czuł małą zachętę do uwodzicielskich praktyk. Zużywa całą swoją siłę twórczą do generowania myśli, zamiast marnować ją na zaspokajanie potrzeb cielesnych. 

W czasie, w którym człowiek zaczął wstrzymywać połowę swojej siły twórczej z wyżej wspomnianego powodu, jego świadomość została skierowana do wewnątrz ku budowie organów. Był on w stanie widzieć te organy i używał wtedy tej samej siły twórczej pod nadzorem Hierarchii Twórczych do planowania i realizowania planów organów, którą obecnie używa w świecie zewnętrznym do budowania samolotów, domów, samochodów, telefonów itd. Był on wtedy nieświadomy tego, jak ta połowa siły twórczej była używana, kiedy była wysyłana na zewnątrz do tworzenia kolejnego ciała. 

Prokreacja była przeprowadzana pod okiem Aniołów. O pewnych porach roku gromadzili oni rosnących ludzi razem w wielkich świątyniach i tam dokonywano aktu generatywnego. Człowiek był nieświadomy tego faktu. Jego oczy nie były jeszcze otwarte i, mimo że koniecznym było, aby miał partnera, który posiadałby połowę lub przeciwne pole siły twórczej dostępnej do generowania, którą on zachowywał do budowy organów wewnętrznych, na początku nie znał swojej żony. W zwyczajnym życiu był zamknięty w sobie pod względem Świata Fizycznego, lecz było inaczej, kiedy doprowadzano go do takiego intymnego i bliskiego kontaktu z inną osobą, jak w przypadku aktu generatywnego. Wtedy na moment duch przebijał się przez zasłonę ciała i Adam poznawał swoją żonę. Przestał znać siebie, gdyż jego świadomość stawała się coraz to bardziej skupiona na świecie zewnętrznym i zatracił percepcję wewnętrzną. Ta nie może zostać w pełni odzyskana, dopóki nie przejdzie on do etapu, na którym nie będzie już konieczne posiadanie partnera do prokreacji i nie osiągnie poziomu rozwoju, na którym znów będzie mógł wykorzystywać pełnię swojej siły twórczej za pomocą woli. Wtedy znów pozna siebie, tak jak to miało miejsce podczas jego etapu roślino-podobnej egzystencji, lecz z tą bardzo ważną różnicą, że będzie używał swojej twórczej zdolności świadomie i nie będzie ograniczony do używania jej wyłącznie do rozmnażania własnego gatunku, lecz będzie mógł tworzyć wszystko, co zechce. Nie będzie także używał swoich obecnych organów rozrodczych, lecz krtań będzie wymawiała słowo twórcze tak, jak czyni to duch poprzez koordynujący mechanizm mózgu. W taki oto sposób dwa organy zbudowane przez pół mocy twórczej staną się z czasem środkami, poprzez które człowiek ostatecznie stanie się niezależnym samoświadomym twórcą. 

Nawet obecnie człowiek kształtuje materię zarówno za pomocą myśli, jak i głosu, jak ma to miejsce w przypadku eksperymentów naukowych, w których myśli tworzą obrazy na płytach fotograficznych lub ludzki głos tworzy figury geometryczne w piasku itp. W miarę jak człowiek będzie stawał się mniej samolubny, będzie uwalniał coraz to więcej siły twórczej trzymanej na uwięzi. Nada mu to moc myślową i umożliwi mu korzystanie z niej do wznoszenia innych, zamiast do planowania, jak poniżyć innych i poddać ich swej woli. Nauczy się jak zapanować nad sobą i zaprzestać dążeń do panowania nad innymi, chyba że tymczasowo ku ich własnemu dobru, lecz nigdy w celach samolubnych. Tylko ktoś, kto zapanował nad sobą nadaje się do rządzenia innymi i jest kompetentny, aby ocenić, kiedy powinno się to uczynić i co jest dla nich najlepsze. 

Tak więc widzimy, iż z czasem obecny, namiętny sposób prokreacji zostanie znów zastąpiony przez czystą i bardziej wydajną metodę niż obecna. To także jest reprezentowane w Różanym Krzyżu, gdzie róża jest umiejscowiona pośrodku, między czterema członami. Długi człon przedstawia ciało, dwa poprzeczne ręce, a krótszy górny człon głowę. Róża znajduje się w miejscu krtani. 

Róża, jak każdy inny kwiat, stanowi organ rozrodczy rośliny. Krwistoczerwona róża ukazuje ludzką krew przepełnioną pasją, lecz u róży płyn życiowy nie jest zmysłowy, jest cnotliwy i czysty. Tak więc jest to wspaniały symbol organu rozrodczego w czystym i świętym stanie, który człowiek uzyska, kiedy oczyści swoją krew z pożądania, kiedy stanie się cnotliwy, czysty i podobny Chrystusowi. 

Dlatego też Różokrzyżowcy z zapałem wyczekują dnia, w którym róże zakwitną na krzyżu ludzkości, a Starsi Bracia witają aspirującą duszę słowami Różokrzyżowego Powitania: „Niech Róże zakwitną na twym Krzyżu”. Powitanie to stosowane jest także na spotkaniach w Ośrodkach Braterstwa przez lidera do zebranych uczniów i praktykantów, którzy odpowiadają na nie, mówiąc: „I na twoim także”. 

Św. Jan mówi o swoim oczyszczeniu, że ten, kto jest zrodzony z Boga, nie może grzeszyć, jako że on trzyma swoje nasienie wewnątrz. Jest absolutnie koniecznym dla postępu, aby aspirant był czysty. Jednak należy także pamiętać, że nie wymaga się całkowitego celibatu, dopóki człowiek nie osiągnie etapu, w którym jest gotowy na wielkie inicjacje oraz że obowiązkiem, jaki musimy spełnić wobec ludzkości, jest podtrzymywanie rasy. Jeżeli jesteśmy umysłowo, moralnie, fizycznie i finansowi zdolni, to możemy podejść do aktu generatywnego jak do świętej ofiary na ołtarzu ludzkości, a nie jak do zmysłowego zaspokojenia. Nie powinien on być też wykonywany w szorstkim, odpychającym nastawieniu, lecz w radosnym oddawaniu siebie dla przywileju zaopatrzenia przyjaciela poszukującego ponownych narodzin w ciało i środowisko, którego potrzebuje do rozwoju. W ten sposób pomożemy mu także pielęgnować kwitnące róże na jego krzyżu. 

### UZUPEŁNIENIE A: Poranne i wieczorne ćwiczenia wykonywane przez Różokrzyżowego Aspiranta 

#### WIECZORNE ĆWICZENIE (wspomniane na stronie 107) 

Wieczorne ćwiczenie, Retrospekcja, ma większą wartość niż jakakolwiek inna metoda w wynoszeniu aspiranta na ścieżce rozwoju. Ma tak dalece idące efekty, że pozwala jednostce nauczyć się teraz nie tylko lekcji tego życia, lecz także lekcji zazwyczaj zarezerwowanych dla przyszłych żyć. 

Po ułożeniu się w łóżku nocą ciało powinno być zrelaksowane. Wtedy aspirant zaczyna przypominać sobie wydarzenia z minionego dnia w odwrotnej kolejności, zaczynając od wydarzeń wieczora i przechodząc do zdarzeń popołudnia, przedpołudnia i poranka. Aspirant usiłuje wyobrazić sobie każdą scenę tak dokładnie, jak to możliwe – stara się odtworzyć przed okiem swojego umysłu wszystko, co miało miejsce w każdej przypominanej scenie celem osądzenia swoich czynów, ustalenia czy jego słowa oddawały znaczenie, jakie pragnął przekazać, lub czy wprowadzały w błąd, bądź czy wyolbrzymił lub też pominął coś podczas zdawania relacji ze swoich doświadczeń innym. Aspirant ocenia moralność swojego zachowania w każdej scenie. Kiedy jadł – czy jadł, aby żyć, czy też może żył, aby jeść, aby zadowolić podniebienie? Niech sam osądzi i obwini się tam, gdzie należy się poczucie winy, a pochwali się tam, gdzie na to zasłużył. 

Ludzie czasem mają trudności z utrzymaniem świadomości podczas wykonywania tego ćwiczenia i zasypiają. W takich wypadkach zezwala się na przyjęcie pozycji siedzącej na łóżku, do czasu aż stanie się możliwe posłużenie się standardową metodą. 

Wartość retrospekcji jest ogromna; nie jesteśmy w stanie jej sobie w pełni wyobrazić. Po pierwsze wykonujemy pracę przywrócenia harmonii świadomie i w krótszym czasie niż ciało pożądań może to uczynić podczas snu, pozostawiając więcej nocnego czasu do pracy zewnętrznej niż w przeciwnym wypadku. Po drugie przeżywamy czyścieć i pierwsze niebo każdej nocy i wbudowujemy w naszego ducha jako Dobre Uczucie esencję codziennych doświadczeń. Tym samym omijamy czyścieć po śmierci, a także oszczędzamy czas spędzany w pierwszym niebie. I po ostatnie, choć nie mniej ważne, dzień po dniu, pobierając esencję doświadczeń, które sprawiają, że dusza rośnie, i wbudowując je w ducha, tak naprawdę żyjemy w nastawieniu umysłu i rozwijamy się wzdłuż linii, które normalnie są zarezerwowane dla przyszłych żyć. Poprzez dokładne wykonywanie tego ćwiczenia, wymazujemy dzień po dniu niepożądane wydarzenia z naszej pamięci podświadomej, dzięki czemu nasze grzechy całkowicie usuwają się z pamięci, nasze aury zaczynają świecić duchowym złotem, uzyskanym dzięki retrospekcji z codziennych doświadczeń, przez co przyciągamy uwagę Nauczyciela. 

„Czyści ujrzą Boga” - powiedział Chrystus, a Nauczyciel szybko otworzy nam oczy, kiedy będziemy nadawać się do wstąpienia do „Sali Nauki”, świata pożądań, gdzie uzyskamy nasze pierwsze doświadczenia świadomego życia bez ciała fizycznego. 

#### PORANNE ĆWICZENIE (wspomniane na stronie 458) 

Koncentracja, drugie ćwiczenie, wykonywane jest rano, w najwcześniejszym możliwym momencie po przebudzeniu aspiranta. Nie może on podnieść się z łóżka, aby odsłonić okno ani wykonywać żadnych innych zbędnych czynności. Jeżeli ciało jest w wygodnej pozycji, to powinien się natychmiastowo zrelaksować i rozpocząć koncentrację. Jest to bardzo ważne, jako że duch dopiero co powrócił ze świata pożądań w chwili przebudzenia i w tym czasie świadomy kontakt z tym światem jest łatwiej odzyskiwany niż o jakiejkolwiek innej porze dnia. 

Pamiętamy z Wykładu nr 4 5, że podczas snu przepływają prądy ciała pożądań, a jego wiry poruszają się i obracają z niesamowitą szybkością. Lecz gdy tylko wkracza ono do ciała fizycznego, jego prądy i wiry są niemalże zatrzymywane przez gęstą materię i prądy nerwowe ciała życiowego, które niosą wiadomości z i do mózgu. Celem tego ćwiczenia jest uspokoić ciało fizyczne do takiego samego stopnia, jak w stanie bezwładu i nieczułości, jak podczas snu, pozostawiając ducha całkowicie przebudzonym, uważnym i świadomym. Dzięki temu wprowadzamy się w stan, w którym centra percepcji ciała pożądań mogą zacząć się obracać, będąc w ciele fizycznym. 
5 Treść tego wykładu jest dostępna na stronie https://www.rosicrucian.com/rcl/rcleng02.htm#lecture4 i nie został jeszcze przetłumaczony na język polski [przyp. tłum]. 
Koncentracja jest słowem, które stanowi dla wielu kłopot i niesie ze sobą znaczenie dla zaledwie niewielu, tak więc postaramy się wyjaśnić jego znaczenie. Słownik podaje kilka definicji, z których wszystkie są odpowiednie dla naszego pojęcia. Jedna z nich brzmi: „przyciągać do centrum”; kolejna, z chemii: „redukować do ekstremalnej czystości i siły poprzez usuwanie bezwartościowych składników”. Zastosowana do naszego problemu, jedna z powyższych definicji mówi nam, że jeżeli przyciągniemy nasze myśli do centrum, do jednego punktu, to zwiększymy ich siłę na takiej zasadzie, na jakiej siła promieni słonecznych jest zwiększana, kiedy skupia się je na jednym punkcie przy użyciu szkła powiększającego. Poprzez tymczasową eliminację z naszego umysłu wszelkich innych rzeczy, nasza cała siła myślowa jest dostępna do użytku w uzyskiwaniu danego celu bądź rozwiązywaniu problemu, na którym się koncentrujemy. Możemy tak bardzo dać się pochłonąć daną rzeczą, że gdyby wystrzelono nam nad głowami z armaty, to nie usłyszelibyśmy tego. Ludzie potrafią tak zatracić się w książce, że stają się nieświadomi czegokolwiek poza nią. Aspirant do duchowego widzenia musi uzyskać zdolność stania się równie pochłoniętym ideą, na której się skupia, tak by mógł wyłączyć świat zmysłów ze swojej świadomości i poświęcić pełną uwagę światu duchowemu. Kiedy nauczy się tej umiejętności, ujrzy duchową stronę obiektu bądź idei oświetloną światłem duchowym, dzięki czemu uzyska wiedzę o wewnętrznej naturze rzeczy, która nie śniła się przeciętnemu człowiekowi. 

Kiedy osiąga on taki poziom wyłączenia się, centra percepcji ciała pożądań zaczynają powoli kręcić się w ciele fizycznym, tym samym robiąc sobie w nim miejsce. Z czasem będą się one stawały coraz to bardziej zdefiniowane i wprowadzenie ich w ruch będzie wymagało coraz to mniej wysiłku. 

Przedmiotem koncentracji może być wszelki szczytny i wzniosły ideał, lecz najlepiej jeśli będzie to coś, co zabierze aspiranta poza przeciętny świat zmysłów, poza czas i przestrzeń; i nie ma na to lepszego sposobu niż pięć pierwszych wersów Ewangelii według św. Jana. Użycie ich jako przedmiotu koncentracji, zdanie po zdaniu, poranek po poranku, z czasem da aspirantowi cudowny wgląd w początek naszego wszechświata i metodę stworzenia – wgląd zdecydowanie przewyższający wszelkie książkowe nauczanie. 

Z czasem, kiedy aspirant nauczy się uporczywie utrzymywać przed sobą przez około 5 minut ideę, nad którą się skupia, może spróbować nagle porzucić tę ideę i pozostawić pustkę. Nie myśl o niczym innym, po prostu poczekaj i zobacz, czy cokolwiek pojawi się w próżni. Z czasem widoki i sceny świata pożądań zapełnią wolną przestrzeń. Kiedy aspirant przyzwyczai się do tego, będzie mógł żądać, aby ta czy inna rzecz pojawiła się przed nim. Pojawi się, a on będzie mógł ją wtedy zbadać. 

Jednakże głównym celem jest to, że poprzez podążanie za powyższym instrukcjami aspirant oczyszcza się; jego aura zaczyna świecić i na pewno przyciągnie uwagę nauczyciela, który wyznaczy kogoś do pomocy wymaganej przy postawieniu kolejnego kroku w rozwoju. Nawet jeśli miną miesiące lub lata, które nie przyniosą widocznych rezultatów, możemy być pewni, że żaden wysiłek nie pójdzie na marne. Wielcy Nauczyciele widzą i doceniają nasze wysiłki. Są tak samo chętni do otrzymania naszej pomocy, jak my jesteśmy chętni do pracy. Mogą widzieć powody, przez które niewskazane byłoby dla nas podjęcie pracy dla ludzkości w tym życiu bądź tej chwili. Kiedyś powstrzymujące warunki przeminą i zostaniemy przyjęci do światła, gdzie sami będziemy mogli to zobaczyć. 

Starożytna legenda głosi, że kopanie skarbu musi być wykonywane pod osłoną nocy i w idealnej ciszy; wymówienie jednego słowa, zanim skarb zostanie bezpiecznie wykopany nieuniknienie spowoduje, że zniknie. Jest to mistyczna przypowieść, która odnosi się do poszukiwania duchowego oświecenia. Jeżeli opowiadamy innym doświadczenia z naszej godziny koncentracji, to tracimy je; nie mogą one znieść wokalnego przekazu i odejdą w nicość. Poprzez medytację musimy pobrać z nich pełną wiedzę o fundamentalnych prawach kosmicznych. Doświadczenie nie będzie wtedy opowiadane szczegółowo, jako że zobaczymy, iż jest to zaledwie cień, który skrywał sedno wartości. Prawo ma wartość uniwersalną, co stanie się natychmiast oczywiste, jako że będzie wyjaśniało fakty z życia i nauczy nas jak wykorzystywać pewne warunki i unikać innych. Prawo może być swobodnie przekazywane przez odkrywcę dla dobra ludzkości. Doświadczenie, które odsłoniło to prawo, pojawi się wtedy w swoim prawdziwym świetle jako przelotne i niewarte dalszej uwagi. Toteż aspirant powinien postrzegać wszystko, co dzieje się podczas koncentracji, jako święte i powinien zachować to wyłącznie dla siebie. 

W końcu, strzeżcie się postrzegania tych ćwiczeń jako uciążliwych zadań. Oceniajcie ja za ich prawdziwą wartość; są to nasze najwyższe przywileje. Jedynie postrzegając je w ten sposób możemy być wobec nich sprawiedliwi i zebrać z nich pełne żniwa. 

#### W KWESTII POCHODZENIA NAUK BRATERSTWA 

Mimo że słowo „Różokrzyż” jest używane przez kilka organizacji, Braterstwo Różokrzyża nie ma związku z żadną z nich. 

W latach 1907-08, będąc przetestowanym pod kątem szczerości celu i bezinteresownego pragnienia niesienia pomocy innym, Max Heindel został wybrany przez Braci Różanego Krzyża, aby upublicznić Nauki Zachodniej Mądrości, tym samym pomagając przygotować ludzkość na nadchodzący Wiek Uniwersalnego Braterstwa. Dzięki intensywnej samodyscyplinie i oddaniu w służbie, otrzymał status Adepta w wyniesionym Zakonie Różokrzyża. 

Pod kierownictwem Braci Różanego Krzyża, duchowych gigantów rasy ludzkiej, Max Heindel napisał Koncepcję Kosmosu Różokrzyżowców, epokową książkę, która stała się głównym podręcznikiem okultyzmu Zachodniego Świata. Poprzez swój własny duchowy rozwój był on w stanie na własną rękę zweryfikować wiele z tego, co zostało podane w Koncepcji Kosmosu, a także uzyskać dodatkową wiedzę, którą później udostępnił w swoich licznych książkach. 

Jednym z podstawowych warunków, pod jakimi Nauki Zachodniej Mądrości zostały przekazane Maxowi Heindelowi, był brak pobierania za nie jakiejkolwiek opłaty. Warunek ten był wytrwale przez niego spełniany do końca jego dni, a obecnie pilnują go ci, którzy zarządzają sprawami Braterstwa Różokrzyża. Mimo że sprzedaje się książki Braterstwa, to kursy korespondencyjne i usługi Oddziału Leczenia opierają się na dobrowolnych datkach. Nie ma opłat członkowskich. 

#### CZYM JEST PRAWDA? 

Piłat zadał pytanie: „Czym jest Prawda?” i nie będąc w stanie otrzymać odpowiedzi z wewnątrz, nie otrzymał jej wcale. 

Chrystus Jezus powiedział: „Prawa was wyzwoli”, a Platon, posiadający mistyczną intuicję, powiedział: „Bóg jest Prawdą, a Światło jest Jego cieniem”. Św. Jan powiedział: „Bóg jest Światłem”, a że był bliżej Mistrza niż pozostali apostołowie, niewątpliwie otrzymał nauki wyższe niż inni byli w stanie otrzymać. Musimy pamiętać, że nie liczy się, ile jest prawdy, liczy się, ile możemy jej przyjąć. Każdy może dostrzec piękno licznych odcieni światła i koloru dokoła nas, poza tymi cierpiącymi na ślepotę. Ten, kto nie może dostrzec światła kolorów dokoła siebie, w rzeczy samej jest biedny. Tak samo jest z Prawdą. Prawda jest wszędzie i zawsze można ją odnaleźć, jeżeli jesteśmy w stanie ją spostrzec. W ćwiczeniach Braterstwa Różokrzyża (retrospekcja i koncentracja) podaliśmy wspaniałe środki dojścia do Prawdy. 

Platon i św. Jan powiedzieli: „Bóg jest Światłem” i jeżeli udamy się do jednego z najlepszych obserwatoriów i przy użyciu najlepszego teleskopu spojrzymy w przestrzeń, odnotujemy, iż światło nie zna granic. Jest ono wszędzie i wraz z wyrażonym tak symbolem światła, przychodzi do nas idea wszechobecności i wielkości Boga, którego czcimy. Św. Jan, w pierwszych pięciu wersetach swojej ewangelii, mówi: „Na początku było Słowo”. W jego słowach znajduje się cudowne rozwiązanie problemu, ponieważ kiedy cofamy się do początku, znajdujemy się w królestwie Prawdy. 

Obecnie jesteśmy zanurzeni w materię i nie jesteśmy w stanie wejść w bezpośredni kontakt z tą prawdą, lecz kiedy cofamy się myślami do początku rzeczy, wtedy jesteśmy myślami z Bogiem i jesteśmy bardziej zdolni dojrzeć Prawdę. Platon mówił o czasie, w którym „panowała ciemność”. Stary Testament mówi o ciemności, o stanie pierwotnej materii lub o „początku”, któremu nadał formę Bóg, Wielki Architekt, pierwotny Budowniczy wszechświata. 

Kiedy myślimy o Jedynym, który zbudował rzeczy na początku, wchodzimy w kontakt z Nim, z Bogiem, w tym „początku” opisanym w pierwszym zdaniu pięciu wersetów, nad którymi medytujemy. W przeciągu kilku słów natrafiamy na kolejną propozycję – „Słowo”. Termin „Słowo” jest błędem w tłumaczeniu w naszej dzisiejszej Biblii, jako że nie oznacza on jedynie „Słowa”, lecz także myśl. Greckie słowo „Logos” użyte w tym wersecie oznacza zarówno słowo, jak i logiczną myśl za nim stojącą. Zanim powstanie słowo, musi je poprzedzić logiczna myśl. Zanim słowo mogło zaistnieć, musiał być myśliciel; toteż św. Jan użył słów „na początku” i „Logos”. Wyrażają one to, co pragniemy zrozumieć – że na początku była homogeniczna masa materii, a w tej homogenicznej materii był Bóg;6 i Bóg stał się „Słowem”, rytmicznym dźwiękiem, który rozchodzi się we wszechświecie, kształtując wszystkie rzeczy. 

6 Ponieważ w wersji angielskiej pierwsze zdanie Ewangelii św. Jana brzmi „w początku było Słowo” [przyp. tłum.]. 

Dalej w tych pięciu wersetach widzimy twierdzenie: „w nim było życie”. Najpierw panowała ciemność; żadna wibracja nie była wysyłana do pierwotnej materii i z konieczności panowała ciemność. Lecz mówi nam się, że pierwsza rzecz, jaka powstaje, to światło, a światło i dźwięk są sobie synonimiczne z wyższego punktu widzenia. Niektórzy ludzie, którzy są wrażliwi, nigdy nie słyszą dźwięku bez widzenia błysku światła i nigdy nie widzą błysku światła bez jednoczesnego słyszenia dźwięku. Tak więc św. Jan pisze mistycznie, kiedy mówi: „na początku”7 – w pierwotnej materii – „był Bóg” i „Bóg był Słowem”, a w Nim „było życie”, a życie stało się „światłem człowieka”. 

7 Odsyłam do przypisu 5. [przyp. tłum]. 

Mamy tutaj na tyle, na ile jesteśmy w stanie ją pojąć, abstrakcyjną prawdę całego zagadnienia stworzenia. W ludzkim ciele znajduje się to światło świecące po dziś dzień; światło, które świeci w ciemności; światło, które jest ukryte za zasłoną Izydy. Dokoła nas znajdują się Duchy mieszkające w ciemności, chyba że poprzez okno duszy zostanie ujawniony splendor świata. Wtedy widzimy wszystko jako Boga, wszystko dobre jako światło, a przeciwne jako ciemność. 

Jednakże światło nie ma jednego koloru, jako że jest siedem Duchów przed Tronem, a każdy z nich jest nosicielem światła dla danego promienia. Każdy z nas pochodzi z jednego z tych promieni światła i każdy może lepiej odpowiedzieć na jeden z tych promieni. Tak więc każde z nas widzi Prawdę inaczej i, mimo że wszyscy stopniowo zmierzamy ku temu samemu źródłu, które jest Bogiem, to niemniej jednak w różnych momentach mamy różne punkty widzenia. Mimo że wydajemy się być od siebie różni, to jednak w tych pięciu wersetach Ewangelii wg św. Jana zawarta jest Prawda: wszyscy jesteśmy dziećmi światła. Każdy ma w sobie boskiego ducha światła; każdy stopniowo uczy się poznawać to światło i przy pomocy ćwiczeń wyrażać więcej z tego światła. 

Mistyk, widząc światło porannego wschodu słońca, patrzy na nie jak na codzienne wkraczanie do jego duszy pierwotnego Dekretu Twórczego – „Niech stanie się światłość” – a w miarę jak Światło dnia postępuje i stopniowo zanika na zachodnim niebie, widzi w cudownym zachodzie słońca coś poza możliwością opisu ludzkim językiem, coś, co może odczuć dusza. Jeżeli pozwolimy tym pięciu wersetom żyć w nas w taki sposób, jak żyją w mistyku, to my także poznamy światło, poznamy prawdę, tak jak nic innego we wszechświecie. 

Wszyscy kroczymy różnymi ścieżkami życia w pewnym czasie. Pewnego razu kroczyliśmy przez Życie pod wojennym promieniem wraz z jego ścieżką aktywności i pasji, nie troszcząc się o to, kto cierpiał i co działo się z innymi. W innym życiu dostaliśmy się pod jaśniejszy Promień Wenusjański i kroczyliśmy ścieżką wzdłuż miłosnej strony życia. Jeszcze innym razem ścieżką ciemnoniebieskiego lub Saturniańskiego Promienia, a jeszcze innym razem ścieżką jaśniejszego niebieskiego lub Jowiszańskiego Promienia. Podobnie wszyscy oczekujemy wyższej percepcji, która pochodzi od żółtego Promienia Uranu, mimo że większość z nas nie jest obecnie w stanie go otrzymać i musi się zadowalać niższym ciemniejszym odcieniem żółci Promienia Merkuriańskiego. Wszyscy stopniowo pracujemy ku białemu światłu, które pochodzi ze Słońca, które stanowi unię wszystkich kolorów. Do tego musimy aspirować, jako że światło pochodzące ze wszelkich innych promieni jest zaledwie drugorzędne. Z wielkiego centralnego Źródła pochodzą wszelkie rzeczy. 

„A co z ciemnością?” – ktoś spyta – „Czy ona jest zła?”. Nie, we wszechświecie Boga nie ma nic złego. Za dnia postrzegamy dzięki światłu słonecznemu cuda tej małej Ziemi, która obraca się w przestrzeni i możliwe, że gdyby istniało tylko światło, to nie postrzegalibyśmy nic poza tą Ziemią i żylibyśmy w niewiedzy o tym, że jest coś więcej niż Słońce i Księżyc. Lecz kiedy nadchodzi noc, a cuda dnia gasną, kiedy Słońce już nie oświetla nieba, to możemy pojąć, przynajmniej do pewnego stopnia, bezkres przestrzeni. Widzimy światy oddalone o miliony milionów kilometrów, a Duch jest pobudzany do cudownej pobożności, kiedy rozmyślamy nad Prawdą, że BÓG JEST WSZYSTKIM WE WSZYSTKIM. 

MAX HEINDEL 

### UZUPEŁNIENIE B: Notatka do Rozdziału III 

#### REINKARNACJA CZY PONOWNE NARODZINY? 

Pytanie nr 31: Czy źle jest zakłócać karmę, czy też powinniśmy uznać naszą Boskość i wznieść się ponad okoliczności poprzez afirmację naszej Boskości? 

Odpowiedź: Pytanie podobne do powyższego zostało zadane panu Heindelowi na jednym z jego ostatnich wykładów w Los Angeles i odpowiedział on na nie mniej więcej tak: „Podczas gdy wszystkie wielkie religie pochodzą od Boga, to religia zachodnia jest dla zachodnich ludzi, tak samo jak hinduizm jest dla ludzi z Indii i nie widzę dobrego powodu, dla którego powinniśmy kopiować ich terminologię i zmuszać ludzi do nauki sanskrytu, kiedy mamy wyśmienity własny język, z terminami które z łatwością mogą wyjaśnić wszystko. Aby wyjaśnić sytuację, posłużymy się przykładem sytuacji, która wydarzyła się wiele lat temu. Zaistniała wtedy kontrowersja w pewnym ugrupowaniu, które popełniło błąd szerzenia nauk Wschodu i stosowania ich terminów tutaj na Zachodzie. Dysputa toczyła się o słowo Avyaktam. 

Nawet Hindusi nie są pewni co do znaczenia ich terminologii. Tony papieru i beczki tuszu zostały zużyte, aby zakończyć tę kontrowersję i oto co wydaje się być definicją, na którą w końcu przystali zainteresowani: «Avyaktam to Parabraham ubrany w Mulaprakriti, z którego są tworzone jego UPAHHIS podczas Manvantary i do którego znów rozpuszczają się w chwili nastania Arolaya»”. Pan Heindel powiedział wtedy, że ma nadzieję, że publiczność zrozumiała znaczenie Avyaktam. Kiedy publiczność się zaśmiała i pokręciła głowami, mówca powiedział, że przykro mu, iż nie rozumieją tak wysoce dopracowanego wyjaśnienia. Spróbował zwyczajnej, popularnej odmiany angielskiego, aby sprawdzić, czy to wyjaśni sprawę: „Avyaktam to Bóstwo ubrane w Substancję Rdzenia Kosmicznego, z którego tworzone są jego pojazdy podczas Dnia Manifestacji i do którego ponownie rozpuszczają się w chwili nastania Nocy Kosmicznej”. 

Kiedy publiczność zadeklarowała swoje zrozumienie tego wyjaśnienia, pan Heindel powiedział, że tak samo jest ze słowem karma. Każdy w USA, a także w dużej części reszty świata, wie, czym jest „dług przeznaczenia” bez potrzeby wyjaśniania i jest wiele innych angielskich słów, które mogą zostać użyte z lepszym efektem niż hinduskie słowo karma, które nie niesie ze sobą większego znaczenia dla większości ludzi Zachodu. Mówca stwierdził także, że takie słowa jak astral i inkarnacja były nie na miejscu, ponieważ zostały pojęte w sposób nieadekwatny. Żałował, że słowo inkarnacja było stosowane w naszych najwcześniejszych pismach, szczególnie w Koncepcji Kosmosu. Starsi Bracia, którzy przekazywali mu nauki po niemiecku, zawsze stosowali słowo Wiedergeburt, co oznacza ponowne narodziny, i istnieje wielka różnica między tymi dwoma terminami, która może nie być widoczna na pierwszy rzut oka. 

Duch może inkarnować w ciele osoby dorosłej poprzez wyparcie właściciela z jego pojazdu poprzez opętanie jego ciała, lecz kiedy mówimy o ponownych narodzinach, to mamy do czynienia z tylko jednym możliwym znaczeniem. W świetle tych faktów zachęca on uczniów do niestosowania terminu inkarnacja. Zamiast tego prosi o stosowanie wyrażenia „ponowne narodziny”. Kontynuując odpowiedział na pytanie w następujący sposób: „Zajmiemy się teraz pierwszą częścią pytania – Czy źle jest zakłócać przeznaczenie? Przechodząc do wniosków, uzmysłówmy sobie najpierw, kto stworzył przeznaczenie! My. My wprawiliśmy w ruch siłę, która obecnie dojrzała i stała się przeznaczeniem. Przez to, że to my to uczyniliśmy, z całą pewnością mamy prawo zmienić je na tyle, na ile jest to jeszcze możliwe. Właściwie to jest to cecha charakterystyczna Boskości – rządzenie samym sobą. Znacznie przeważająca większość ludzkości jest kierowana przez niebiańskie ciała niebieskie, które mogą być zwane „Zegarem Przeznaczenia”. Dwanaście znaków zodiaku wyznacza dwanaście godzin dnia i nocy, planety mogą być przyrównane do naszej dłoni i wskazywać na rok, w którym pełen dług przeznaczenia będzie dojrzały do wyrażenia się w naszym życiu. Księżyc wskazuje na miesiąc i przyciąga pewne wpływy odczuwane przez nas bez naszej wiedzy o ich istnieniu lub bez naszego zdawania sobie sprawy czemu służą. 

Jednakże wpływy te będą usiłować dostosować nasze czyny do przeznaczenia, które stworzyliśmy w poprzednich latach bądź życiach i rzecz, która została zapowiedziana, zawsze nastanie. 

No chyba że się wysilimy. Tak, istnieje no chyba że i dzięki Bogu, ponieważ gdyby nie było możliwości zmienić przeznaczenia, to moglibyśmy równie dobrze usiąść i powiedzieć: «Jedzmy, pijmy i bądźmy szczęśliwi, ponieważ jutro umrzemy». Znajdowalibyśmy się wtedy w garści nieuniknionego przeznaczenia i nie bylibyśmy w stanie sobie pomóc. Lecz, dzięki Bogu, istnieje szansa, która nie jest pokazana w horoskopie; jest nią ludzka WOLA, która może się ukazać i pokrzyżować plany Przeznaczenia. Pamiętacie ten piękny krótki wiersz z Koncepcji Kosmosu. 

    „Jeden statek płynie na wschód, a drugi na zachód     Poruszane są przez dokładnie ten sam wiatr.     To układ żagla, a nie wicher     Decyduje o tym, gdzie on zmierza”. 

Jest niezmiernie ważne, abyśmy nastawili żagle statku naszego życia tak, jak chcemy i nigdy nie wahali się zakłócać przeznaczenia. 

Powyższe wyklucza także ideę „afirmacji” jako czynnika w życiu. Sama w sobie jest ona głupstwem. To pracy i czynów potrzebujemy w życiu, co z łatwością odnotujemy na podstawie ilustracji. Wyobraźmy sobie, że małe nasiono pięknych goździków zostało wyposażone w mowę i przyszło do nas, mówiąc: «Jestem goździkiem». Czy nie odpowiedzielibyście: «Nie, nie jesteś goździkiem, głuptasku. Masz w sobie taki potencjał, lecz będziesz musiał udać się do ogrodu i zagrzebać się na jakiś czas w ziemi i urosnąć. Tylko poprzez ten proces możesz stać się goździkiem, nigdy poprzez afirmację». Podobnie jest z nami: Wszystkie tak zwane afirmacje Boskości są bezużyteczne, chyba że towarzyszą im czyny boskiego charakteru. Uczynki udowodnią naszą boskość tak, jak nie potrafią zrobić tego słowa”.8 

8 Z dzieła Rosicrucian Philosophy in Questions and Answers, Vol. 2, które cytowało artykuł Maxa Heindela w marcowym wydaniu czasopisma Echoes z 1915 roku. 

### UZUPEŁNIENIE C: Notatka do Rozdziału XIII 

Koncepcja Kosmosu Różokrzyżowców ukazała się w 1909 roku. Wiele przykładów użytych przez Maxa Heindela było wziętych z jego czasów, stosując słowa i definicje z początku XX wieku. Niektóre ze słów użytych w tym rozdziale budzą niepokój; jednakże nie powinniśmy pozwolić, by odwiodło to nas od fundamentalnego przesłania. Nauki Różokrzyża promują Uniwersalne Braterstwo. Załączyliśmy ten dodatek, aby podać dodatkowe informacje odnośnie Ras i religii rasowych i ich związku z rozwojem duchowym. Dodatkowe materiały źródłowe są wypisane na końcu. 

Rozwój nigdy nie ustaje. W XXI wieku możemy spojrzeć wstecz i zobaczyć niesamowity rozwój, jaki zaszedł w naszym świecie. Zmiany te są zgodne z duchowymi zasadami przedstawionymi w tej książce. 

Podczas Epoki Lemuriańskiej, Jehowa przybył ze swoimi Aniołami i Archaniołami i dokonał pierwszego wielkiego podziału na Rasy, dając każdej grupie przywódczy wpływ Ducha Rasowego – Archanioła. Każdemu duchowi dziewiczemu przydzielił jednego z Aniołów, by ten służył jako stróż, dopóki indywidualny duch nie stanie się wystarczająco silny, by wyzwolić się spod wszelkiego zewnętrznego wpływu. Łącznie będzie szesnaście ras. (Koncepcja Kosmosu, strona 333) 

Musimy zdać sobie sprawę, iż nie jesteśmy ciałami czy rasami, lecz duchami dziewiczymi dążącymi do perfekcji. Jeśli jako duchy dziewicze zapominamy o tym i identyfikujemy się z naszą Rasą, trzymając się jej poprzez fanatyczny patriotyzm, to istnieje wielkie prawdopodobieństwo, że usidlimy się w niej i zatoniemy razem z nią, kiedy duchy dziewicze przejdą na większe wysokości na Ścieżce Osiągnięć. (Koncepcja Kosmosu, strona 292) 

Prosi się czytelnika o uważne odnotowanie, że to Formy degenerują. Istnieje bardzo ważne rozróżnienie, o którym należy pamiętać – rozróżnienie między ciałami (lub formami) danej rasy, a duchem, który rodzi się ponownie w tych ciałach rasowych. (Koncepcja Kosmosu, strona 275) 

Max Heindel podaje różne przykłady grup, u których kładziono nacisk na integralność rasy. Wymienił Żydów i inne wczesne narody, tak samo Szkotów, Wikingów i Germano- Anglosasów. Zaznacza, że badacze okultystyczni odnoszą się do Szesnastu Ras jako „szesnastu ścieżek ku destrukcji” i Max Heindel pragnie, aby „czytelnik bezpiecznie przeszedł je wszystkie, ponieważ ich ograniczenia są gorsze niż opóźnienia rozwojowe w następnym Okrążeniu”. (Koncepcja Kosmosu, strona 221) 

Historia pełna jest przykładów „ludzkiej nieludzkości wobec ludzi”. Wszystkie Rasy posiadają jednostki, które zapomniały o swoim duchowym dziedzictwie i identyfikują się ze swoją Rasą i/lub religią rasową – „trzymając się ich z fanatycznym patriotyzmem”. Max Heindel podaje przykład ludzi rasy białej, którzy „są winni okropnym uciskom wobec innych ras, w wielu przypadkach masakrując całe tłumy bezbronnych i niczego nie podejrzewających tubylców – jak to miało miejsce, gdy Hiszpanie zaatakowali starożytnych Peruwiańczyków i Meksykanów, podając tylko jeden z wielu przypadków”. (Koncepcja Kosmosu, strona 277) 

Chrystus przyszedł, aby przygotować ścieżkę do emancypacji ludzkości spod przewodnictwa różnicującego Ducha Rasowego i Rodzinnego, a także ścieżkę do zjednoczenia całej rodziny ludzkiej w Jedno Uniwersalne Braterstwo. (Koncepcja Kosmosu, strona 333) 

Pamiętajmy o słowach Maxa Heindela skierowanych do nas: 

    „Tylko jedną rzecz światu wiedzieć trzeba     Tylko jeden balsam dla rozpaczy człowieka     Tylko jedna droga, która wiedzie do nieba     Jest nią miłość i współczucie bijące z daleka”. 

Inne fragmenty na ten temat: 

Strona 7, "Słowo do mądrych"   Strona 214, "Opieszali i nowicjusze"   Strona 273, "Duchy Lucyferiańskie"   Strona 291, "Szesnaście ścieżek ku destrukcji"   Strona 329, "Aniołowie Stróże"   Strona 333, "Mieszanie krwi w małżeństwie"   Strona 347, "Ewolucja religii"   Strona 362, "Nie pokój, ale miecz"   

### UZUPEŁNIENIE D: Notatka do „Nasze budynki” 

Praca w Siedzibie Głównej rozpoczęła się pod koniec 1911 roku. Do dziś (1998) wzniesiono wiele budynków, z których niektóre już nie istnieją. Pro-Ecclesia, lub Kaplica, w której odbywają się dwa poranne i popołudniowe nabożeństwa codziennie od oddania jej do użytku w grudniu 1913, została gruntownie odrestaurowana w 1962 roku. Nabożeństwo wraz z kazaniem odbywa się w niedziele. Dwukondygnacyjny Budynek Administracji został ukończony w 1917 i odrestaurowany w 1962, wraz z dobudówką do Działu Spedycji ukończoną w 1976. Na drugim piętrze mieszczą się biura Działów Ezoteryki i Edukacji, a także sekcje Języków Obcych i Astrologii. Kiedyś piętro to służyło jako miejsce zamieszkania państwa Heindel. Na pierwszym piętrze mieszczą się Dział Spedycji, pokój fotografii, introligatornia i drukarnia, gdzie drukowane są comiesięczne lekcje, magazyn Rays, ulotki i inne książki. 

Stołówka została wybudowana w 1914, rozbudowana w drugiej połowie lat 30-tych, odrestaurowana w 1962, wraz z pomieszczeniem dla roślin dobudowanym w 1978 roku. Serwuje się tutaj posiłki wegetariańskie pracownikom i ogółowi społeczeństwa. W Świątyni Leczniczej, zwanej Ecclesia, przeprowadza się nabożeństwa lecznicze każdego wieczora od dnia oddania jej do użytku w Świętą Noc 24 grudnia 1920. Budynek Sanatorium został otwarty w 1939 i był używany przez wiele lat do leczenia pacjentów cierpiących na choroby niezakaźne. Nazywa się go obecnie Domem Gościnnym i używany jest przez pracowników i członków Braterstwa jako kwatery i pokoje gościnne. Przez lata zostało wybudowanych wiele chatek, aby zapewnić miejsce zamieszkania pracownikom, z czego najnowsza konstrukcja ma dwa piętra, mieści 12 mieszkań i została ukończona w 1976 roku. 

Budynek Działu Leczenia został wzniesiony w 1938 roku. Wybudowany na kształt krzyża, zawiera biura sekretarzy, którzy odpowiadają na prośby o duchowe leczenie, a także Kaplicę Leczniczą, w której odbywa się nabożeństwo leczenia od poniedziałku do piątku o 8:45. Budynek administracji sąsiaduje z jednopiętrowym budynkiem zawierającym Biura Biznesowe, na które składają się: Redakcja Magazynu Rays from the Rose Cross (który został opublikowany po raz pierwszy w 1911 przez pana Heindela), Biuro Księgowości, a także Biuro Sprzedaży Detalicznej. 

Koniec