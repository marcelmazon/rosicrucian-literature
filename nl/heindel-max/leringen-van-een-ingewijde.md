---
title: "Teachings of an Initiate"
language: "nl"
original_title: "Teachings of an Initiate"
original_language: "en"
author: "Max Heindel"
original_source_file: "teachings-of-an-initiate.md"
---

<h1 id="teachings-of-an-initiate">Leringen van een ingewijde</h1>

Max Heindel [1865-1919] 

THE ROSICRUCIAN FELLOWSHIP  
International Headquarters  
Mt. Ecclesia  
P.O. Box 713  
Oceanside, California, 92054, USA  

### <h3 id="foreword">Voorwoord</h3>

Toen Max Heindel de leer, die hij van de Broeders van het Rozenkruis had ontvangen, in 1909 publiceerde met als Nederlandse titel De Wereldbeschouwing der Rozenkruisers, werd dit boek met veel enthousiasme ontvangen omdat hierin informatie staat die nooit eerder gepubliceerd werd. Toch was hiermee niet het laatste woord gezegd, want daarna ging Max Heindel verder met zijn onderzoek in de geestelijke werelden. 

Vanaf december 1910 tot en met januari 1919 zond Max Heindel maandelijks een les aan zijn studenten, waarin hij de resultaten van zijn onderzoek op dat moment, beschreef en gebeurtenissen die zich voordedenz 

Na zijn overlijden werden deze lessen in een zestaltal boeken gebundeld en verschenen onder de volgende titels. 

Leringen van een ingewijde   
Sprokkelingen   
Vrijmetselarij en katholicisme   
Inwijding vroeger en nu   
De mysteriën van de grote opera’s   
Het web van het lot   

Dit boek, dat 26 lessen bevat, maakt hiervan deel uit waarvan u de gevarieerdheid van onderwerp in de inhoudsopgave kunt nazien. Wij menen dat dit boek in een behoefte voorziet. 

De vertaler 

### <h3 id="table-of-contents">Inhoudsopgave</h3>

- [Voorwoord](#foreword) 
- [1: De dagen van Noach en van Christus](#chapter-1)
- [2: Het teken van de Meester](#chapter-2)
- [3: Wat is geestelijk werk?](#chapter-3)
- [4: De weg van wijsheid](#chapter-4)
- [5: Het geheim van succes](#chapter-5)
- [6: Het sterven van de ziel](#chapter-6)
- [7: Het nieuwe zintuig van het nieuwe tijdperk](#chapter-7)
- [8: Gods uitverkoren volk](#chapter-8)
- [9: Mystiek licht op de [eerste] wereldoorlog; deel 1: Geheime bronnen](#chapter-9)
- [10: Mystiek licht op de [eerste] wereldoorlog; deel 2: Met als gevolg stimulering van geestelijk gezicht](#chapter-10)
- [11: Mystiek licht op de [eerste] wereldoorlog; deel 3: Vrede op aarde](#chapter-11)
- [12: Mystiek licht op de [eerste] wereldoorlog; deel 4: De boodschap van blijheid](#chapter-12)
- [13: De mystieke betekenis van Pasen en De betekenis van de Rozenkruisersleer](#chapter-13)
- [14: Pasen [1918]](#chapter-14)
- [15: De wetenschappelijke methode van geestelijke ontplooiing; deel 1: Materiële overeenstemming](#chapter-15)
- [16: De wetenschappelijke methode van geestelijke ontplooiing; deel 2: De terugblik](#chapter-16)
- [17: De hemel verhaalt van Gods majesteit](#chapter-17)
- [18: Godsdienst en genezing](#chapter-18)
- [19: Toespraak bij het in de grond steken van de eerste spade voor Mount Ecclesia](#chapter-19)
- [20: Ons werk in de wereld; deel 1; (mei 1912)](#chapter-20)
- [21: Ons werk in de wereld; deel 2](#chapter-21)
- [22: Ons werk in de wereld; deel 3](#chapter-22)
- [23: Eeuwige verdoemenis en zaligheid](#chapter-23)
- [24: De boog in de wolken](#chapter-24)
- [25: Verantwoordelijkheid naarmate men kennis bezit](#chapter-25)
- [26: De tocht door de woestijn](#chapter-26)

### <h3 id="chapter-1">1: De dagen van Noach en van Christus</h3>

Toen Nikodemus naar Christus toeging en hem de noodzaak van wedergeboorte werd verteld, vroeg hij: ‘Hoe kan iemand geboren worden als hij al oud is?’ Joh. 3 :4. Ook wij, met onze onderzoekende geest, kijken vaak met spanning uit naar meer kennis van de verschillende opvattingen over onze toekomst. Het helpt als wij kunnen aanvoelen dat de opvattingen met de stoffelijke feiten, zoals wij die kennen, overeenstemmen; dan schijnen wij vastere grond voor ons geloof in andere zaken te hebben die wij nog niet hebben bewezen. 

Het is mijn werk geestelijke feiten te onderzoeken en die in onderlinge samenhang met de stoffelijke feiten te brengen, op zo’n manier dat zij een beroep doen op het logisch denken om zo de weg tot geloven te banen. Op deze manier had ik het voorrecht aan zoekers, op velerlei levensproblemen, licht te brengen. Onlangs deed ik een nieuwe ontdekking die, hoewel zij even ver verwijderd scheen van een verband met de terugkeer van Christus als het oosten verwijderd is van het westen, vooral veel licht wierp op dat feit en de manier waarop wij de Heer in een oogwenk zullen ontmoeten, zoals de Bijbel zegt. De studenten weten hoe onaangenaam ik het vind persoonlijke ervaringen te vertellen. Maar soms, zoals nu, kan dat niet anders. 

Enige tijd geleden gebeurde het, toen ik op een nacht door een plaats in een ver land trok waar ik iets moest doen, dat ik een schreeuw hoorde. Hoewel de menselijke stem alleen in lucht hoorbaar is, zijn er boventonen die in de geestelijke wereld over grote afstand te horen zijn, die de door draadloze berichten doorkruiste afstanden overtreffen. De kreet kwam echter van dichtbij en ik was snel ter plaatse, maar niet snel genoeg om de nodige hulp te bieden. Ik zag een man die op een onbegroeide helling, bijna glad zonder een spleet die zijn vingers houvast konden bieden, ongeveer 5 meter naar beneden gleed, zoals later bleek. Om hem te kunnen redden had ik zowel mijn handen als schouders moeten materialiseren, maar daar was geen tijd voor. In een oogwenk was hij over de steile, overhangende rots gegleden, de afgrond in, waar hij meer dan 500 meter lager terecht kwam. De juiste afstand weet ik niet precies, omdat ik zeer slecht kan schatten. 

Gedreven door een natuurlijke neiging van medegevoel, volgde ik hem en ontdekte toen wat voor dit artikel de basis vormt. Toen zijn lichaam een aanzienlijke snelheid had bereikt, begonnen de ethers - die zijn levenslichaam vormen - weg te vloeien en bij het neerkomen van zijn lichaam op de rotsen, was er nog maar weinig ether aanwezig. Langzamerhand echter kwamen de ethers weer samen, namen hun vorm aan en zweefden met de geestelijke lichamen boven het verbrijzelde lijk. De man was echter verdoofd en niet in staat zijn veranderde toestand te beseffen. 

Daar ik zag dat hij niet meteen hulp nodig had, ging ik verder. Bij het overdenken van dit voorval werd mij duidelijk dat er iets ongewoons had plaatsgevonden en dat ik verplicht was te onderzoeken of bij iedereen, die van een grote hoogte valt, de ethers het lichaam verlaten. En als dat zo is, waarom. Vroeger was zoiets moeilijk, maar de komst van de vliegmachine brengt veel slachtoffers met zich mee, vooral in de tegenwoordige oorlogstijd [ 1e wereldoorlog]. Het was dan ook eenvoudig vast te stellen, dat als een vallend lichaam een bepaalde snelheid heeft bereikt, de hogere ethers het stoffelijk lichaam verlaten en dat degene die valt, bewusteloos raakt. Als het lichaam de grond bereikt, wordt het lichaam verpletterd, maar als de ethers zich weer samenvoegen komt men weer bij bewustzijn. Dan begint men te lijden aan de lichamelijke gevolgen van de val. Als men blijft doorvallen nadat de hogere ethers het lichaam hebben verlaten, verdrijft de toegenomen snelheid ook de lagere ethers en is het zilveren koord het enige dat met het lichaam verbonden blijft. Dit breekt op het moment dat het lichaam de grond raakt, waarop het zaadatoom naar de plaats van de breuk gaat, waar het op de gebruikelijke manier blijft zitten. 

Door deze feiten kwam ik tot de conclusie dat het de normale luchtdruk is die het levenslichaam in het stoffelijk lichaam houdt. Als wij ons met een abnormale snelheid voortbewegen, verplaatst de luchtdruk zich naar bepaalde delen van ons lichaam en ontstaat er een vacuüm, met als gevolg dat de ethers het lichaam verlaten en in dat luchtledige vloeien. De beide hogere ethers, die minder vast met het lichaam verbonden zijn, zijn de eerste die verdwijnen en zijn de oorzaak dat de mens bewusteloos raakt nadat hij in een flits zijn levenspanorama heeft gezien. Als de val zich dan voortzet, neemt de luchtdruk vóór het lichaam toe en vergroot zich het vacuüm er achter en worden ook de vaster, aan het lichaam gebonden ethers, uitgedreven en is het lichaam dood voordat het de grond bereikt. 

Bij onderzoek van een aantal personen die gezond waren, bleek dat elk prismatisch atoom, waaruit de lagere ethers bestaan, uit zichzelf de krachtlijnen uitstraalden die de stoffelijke atomen, waarin zij verankerd zitten, doen draaien en het hele lichaam van leven voorzien. De gezamenlijke richting van al deze krachteenheden is naar de buitenkant van het lichaam waar zij het zogenoemde ‘odisch fluïdum’1, ook wel met andere namen genoemd, vormen. 

1 Odisch fluïde of odische kracht is een term van Karl Ludwich von Reichenbach die in 1845 ontdekte dat elk levend wezen deze natuurkracht uitstraalde. 

Als door verblijf op grote hoogte de luchtdruk buiten het lichaam verlaagd wordt bestaat er een neiging tot nerveusheid omdat de etherische kracht van binnen onbelemmerd naar buiten stroomt. Als de mens door wilskracht niet in staat was het wegvloeien van de zonnekracht gedeeltelijk af te sluiten om dit probleem tegen te gaan, zou er niemand op dergelijke plaatsen kunnen leven. 

Ik had van shellshock 2 gehoord en geconstateerd dat mensen, die zelfs niet de kleinste verwonding hadden, dood op het slachtveld werden gevonden. Ik heb zelfs mensen gezien en gesproken die op die manier overleden waren en niet wisten wat hun doodsoorzaak was. Zij ontkenden allemaal dat zij bang waren, en waren eensgezind in hun verklaring dat zij plotseling bewusteloos raakten en zich kort daarop in hun tegenwoordige toestand bevonden. Zij verschilden in zoverre van hun kameraden, dat zij geen enkel schrammetje hadden opgelopen. Mijn veronderstelling was dat het een moment van grote vrees op een hachelijk moment geweest moest zijn dat, hoewel niet beseft, hun overlijden had veroorzaakt. Maar de vastgestelde gevolgen van een val deden mij geloven dat er iets dergelijks moest hebben plaatsgevonden en die veronderstelling bleek juist te zijn. 

2 Algemene zenuwaandoening en storing van lichamelijke functies door het blootgesteld zijn aan granaatvuur. 

Als een groot projectiel door de lucht vliegt ontstaat, door de enorme snelheid waarmee het zich voortbeweegt, daarachter een luchtledige ruimte. Als er zich iemand binnen die luchtledige ruimte bevindt wanneer dat projectiel voorbijgaat lijdt hij in overeenstemming met zijn geaardheid en zijn nabijheid tot het centrum van die zuigkracht. In wezen is zijn positie het omgekeerde van de vallende man, omdat hij stilstaat terwijl een bewegend lichaam de luchtdruk verplaatst en de ethers laat ontsnappen. Als de hoeveelheid verplaatste ether betrekkelijk klein is en alleen uit de derde en vierde ether [de beide hogere ethers] is samengesteld, die de zintuiglijke waarneming en het geheugen regelen, zal men waarschijnlijk alleen aan een tijdelijk geheugenverlies lijden en niet in staat zijn iets waar te nemen of zich te bewegen. Deze ongemakken verdwijnen zodra de verwijderde ethers weer hun plaats in het stoffelijk lichaam hebben ingenomen; een moeilijker prestatie dan waar het stoffelijk lichaam bezwijkt en de herschikking plaatsvindt zonder rekening te houden met het lichaam. 

Als de slachtoffers geleerd hadden hoe zij de oefeningen moeten doen om de hogere van de lagere ethers te scheiden [de discipeloefeningen] dan hadden zij zich volkomen bewust buiten hun lichaam kunnen bevinden en waren zij misschien klaar om hun eerste zielenvlucht te ondernemen als zij daarvoor de moed hadden. Hoe het ook zij, ik kan veilig zeggen dat zij bij hun terugkeer in hun stoffelijk lichaam hierbij weinig of geen ongemak zouden hebben ondervonden. Als het vacuüm sterk genoeg was en alle vier de ethers uit het stoffelijk lichaam had weggezogen en dit de dood had veroorzaakt, zou er waarschijnlijk geen onbewustheid zijn opgetreden zoals bij de gewone mens het geval is. Want wat bleek, dat zij die zeiden dat zij zich geen moment bewusteloos hadden gevoeld, ongelijk hadden. Want bij de gevallen die ik onderzocht bleek dat het tussen de één en verscheidene dagen duurt voordat het levenslichaam zich weer gevormd had en het bewustzijn was teruggekeerd. 

Laten wij nu eens kijken in welke betekenis deze pas ontdekte feiten tot de terugkeer van Christus en onze ontmoeting met hem staan. Toen wij in Atlantis in de vochtige dalen van de aarde leefden, was de druk van de met vocht beladen atmosfeer erg zwaar. Dit verhardde het stoffelijk lichaam, en als gevolg daarvan werden de trillingen van de elkaar doordringende fijnere lichamen of voertuigen, aanzienlijk vertraagd. Dat was vooral het geval bij het levenslichaam dat uit ether is samengesteld, een soort materie die tot de stoffelijke wereld behoort en onderworpen is aan sommige wetten die voor de stoffelijke wereld gelden. De levenskracht van de zon doordrong de zeer dichte mist niet zo overvloedig zoals dat in de heldere atmosfeer van nu het geval is. Voeg hieraan toe het feit dat de levenslichamen uit die tijd bijna helemaal waren samengesteld uit de beide lagere ethers, die voor assimilatie en voortplanting zorgen, dan is te begrijpen dat de vooruitgang erg langzaam ging. De mens leidde toen voornamelijk een plantachtig bestaan en zijn voornaamste bezigheden bestonden uit het zoeken van voedsel en het zich voortplanten. 

Als zo iemand in onze atmosfeer was geplaatst dan zou het tekort aan druk van buitenaf tot het wegstromen van het levenslichaam hebben geleid, wat de dood betekent. Langzamerhand werd het stoffelijk lichaam minder dicht en nam de hoeveelheid van de beide hogere ethers toe, zodat de mens geschikt werd om in een heldere atmosfeer te leven, met minder druk zoals wij die hebben sinds het historische feit, bekend als de zondvloed 3, toen de mist zich verdichtte [tot water]. Sinds die tijd waren wij ook in staat meer levenskracht van de zon op te slaan. Het grootste deel van de beide hogere ethers die ons levenslichaam nu bevat, stellen ons in staat om de geestelijke kenmerken van de mens uit te drukken geschikt voor de ontwikkeling van ons tijdperk. 

3 Zondvloed is afgeleid van sintvloed, grote vloed. In de Nieuwe Vertaling ‘vloed’ genoemd. 

De trillingen van het levenslichaam onder de tegenwoordige atmosferische omstandigheden, hebben onze geest in staat gesteld beschaving aan te leren, zoals industriële en artistieke prestaties en morele en geestelijke waarden, waarvan industriële en morele eigenschappen even nauw met elkaar verbonden zijn en van elkaar afhankelijk zijn als artistieke verrichtingen afhankelijk zijn van geestelijke waarden. Op deze manier worden wij nu voorbereid op de volgende stap in onze ontwikkeling. 

Bedenk dat de geschiktheid die nodig was voor onze vrijmaking uit de omstandigheden die in Atlantis heersten, gedeeltelijk fysiologisch of van lichamelijke aard waren. Wij moesten longen ontwikkelen om de opgeklaarde lucht in te ademen, waarin wij nu zijn ondergedompeld en die het levenslichaam in staat stelden met een hogere snelheid te trillen dan in de mistige atmosfeer van Atlantis mogelijk was. Met dit in gedachte kunnen wij gemakkelijk inzien dat de toekomstige vooruitgang ligt in het bevrijden van het levenslichaam van de boeien van het grofstoffelijk lichaam om het in opgeklaarde lucht te laten trillen. 

Dit is wat er op de verheven hoogte gebeurde, exoterisch bekend als ‘de berg der verheerlijking’ Matt. 17:1- 13 . Gevorderde mensen uit verschillende tijdperken als Mozes, Elia en Jezus, of juister het lichaam van Jezus bewoont door Christus, verschenen in het stralende gewaad van het bevrijde zielenlichaam dat iedereen in het Nieuwe Galilea zal dragen, het koninkrijk van Christus. ‘Wat uit vlees en bloed bestaat kan geen deel hebben aan het koninkrijk’ 1 Kor. 15:50, want dat zou in strijd zijn geweest met de geestelijke vooruitgang van die tijd. Dus als Christus verschijnt, moeten wij een zielenlichaam hebben ontwikkeld, en gereed zijn van ons stoffelijk lichaam te scheiden om ‘op de wolken [te] worden weggevoerd en gaan we in de lucht de Heer tegemoet.’ 1 Tess. 4: 17. 

De resultaten van het onderzoek dat de basis van dit artikel vormt, geven ons inzicht in de manier van overgang [van het ene stadium in het andere], vergeleken met de informatie zoals die door de Bijbel wordt gegeven. Er staat geschreven dat de Heer zal verschijnen met een machtig geluid gelijk de stem van een aartsengel. In verband met deze gebeurtenis lezen wij van donder en trompetgeschal. Geluid is een atmosferische storing. Als het voorbijgaan van een door mensen gemaakt projectiel het levenslichaam van soldaten uit hun stoffelijk lichaam kan verdrijven, spreekt het vanzelf dat het geluid van een bovenmenselijke stem in een oogwenk soortgelijke gevolgen veroorzaken kan. 

De leerlingen vroegen wanneer deze dingen gebeuren. Het antwoord was dat, zoals het in de dagen van Noach was, toen het Arische tijdvak op het punt stond te worden ingeluid, het ook op de dag van Christus zal zijn. Zij aten en dronken, huwden en werden uitgehuwelijkt. Maar een stuk of wat mensen, die misschien niet zoveel verschilden van de anderen, hadden de hoogst belangrijke longen ontwikkeld, zodat zij, toen de atmosfeer opklaarde, in staat waren de heldere lucht in te ademen, terwijl de anderen, die alleen maar kieuwspleten hadden, om het leven kwamen. Op de dag van Christus, als zijn stem roept, zullen er enkele mensen zijn die met een goed gestructureerd zielenlichaam zijn uitgerust, die in staat zijn zich boven de afgedankte stoffelijke lichamen te verheffen, terwijl het de anderen zal vergaan als de soldaten op het slagveld die door shellshock de dood vinden. 

Laten wij ons op die dag voorbereiden door in zijn voetspoor te treden. 

### <h3 id="chapter-2">2: Het teken van de Meester</h3>

Er zijn tegenwoordig veel mensen die, te oordelen naar de tekenen van de tijd, geloven dat Christus bij de deur staat, en kijken in blijde verwachting naar hem uit. Hoewel volgens mij nog veel ‘dingen die eerst moeten gebeuren’ nog niet hebben plaatsgevonden, moeten wij niet vergeten dat hij waarschuwde dat zoals het was in de dagen van Noach, het zo zal zijn wanneer de Mensenzoon komt. Toen aten zij, waren dronken en vrolijk; zij trouwden en werden uitgehuwelijkt tot op het moment dat de vloed kwam en hen verzwolg. Maar een paar overgebleven personen werden gered. Daarom zullen wij, die om zijn komst bidden, er goed aan doen ook te waken, zodat onze gebeden niet eerder beantwoord worden dan dat wij klaar zijn. Want hij zei: ‘De dag des Heren zal komen als een dief in de nacht.’ Matt. 24:36- 44. 

Maar er bestaat nog een gevaar, dat veel groter is , waarop hij ons wees, namelijk: ‘er zullen valse messiassen en valse profeten komen ... om ook Gods uitverkorenen zo mogelijk te misleiden’ Matt. 24: 24. Let op, ik heb jullie dit van tevoren gezegd. Wanneer ze dus tegen jullie zeggen: ‘Kom mee, hij is in de woestijn,’ ga er dan niet heen, of als ze zeggen: ‘Kijk, hij is daarbinnen,’ geloof dat dan niet.’ Matt. 24: 24-26 

Maar anderzijds, als wij niet onderzoeken, hoe zullen wij dat dan weten? Lopen wij dan niet het risico Christus af te wijzen door te weigeren naar alle valse Christussen te luisteren, en elk op zijn eigenschappen te beoordelen? Als wij de uitspraken in de Bijbel op dit punt onderzoeken, zijn die verwarrend en brengen ons aan het twijfelen, terwijl zij toch verondersteld worden ons te helpen om onze bestemming te bereiken. En de grote vraag: ‘Hoe zullen wij Christus bij zijn terugkeer herkennen?’ Marc. 13:3237, is nog steeds wijdverbreid. Over dit onderwerp heb ik een brochure geschreven. Maar ik ben ervan overtuigd dat enige toelichting op dit onderwerp welkom is. 

Christus zei dat sommige valse messiassen en valse profeten tekenen en wonderen zullen doen. Als de schriftgeleerden en Farizeeën hem vroegen om zijn goddelijkheid te bewijzen weigerde hij altijd dat op die minderwaardige manier te doen, omdat hij wist dat tekenen de zin voor wonderen prikkelen en de vraag naar meer oproepen. Zij die van zulke manifestaties getuige zijn, zijn soms oprecht in hun poging anderen te overtuigen. Maar zij worden meestal beantwoord met een houding van: ‘U zegt dat u hem zus en zo hebt zien doen en daarom gelooft u dat. Nou goed, ik ben ook bereid om mij te laten overtuigen. Laat hij het ook mij tonen.’ 

Veronderstel dat zelfs een Meester bereid is om zijn identiteit te bewijzen, wie is onder de mensenmenigte dan bevoegd de deugdelijkheid van dat bewijs te beoordelen? Niemand! Wie herkent het teken van de Meester als hij het ziet? Het teken van de Meester is geen wonder dat door drogredenaars ontkend of weggeredeneerd kan worden. Evenmin is het iets dat de Meester kan vertonen of verbergen als hij dat wenst. Ook kan hij niet naar eigen wens het opnemen en buitensluiten. Hij is verplicht het altijd bij zich te dragen, zoals wij altijd onze ledematen bij ons hebben. Het verbergen van het teken van de Meester voor hen die dat kunnen zien, dat kunnen herkennen en beoordelen, is hetzelfde als het voor ons is onze ledematen voor iemand te verbergen die deze kan zien. Omdat het teken van de Meester geestelijk is, moet het geestelijk kunnen worden waargenomen. Het is daarom even onmogelijk om het teken van de Meester aan hen te laten zien die niet helderziend zijn, als om een stoffelijk voorwerp aan een blinde te tonen. 

Wij lezen daarom: ‘Een verdorven en trouweloze generatie verlangt een teken, maar zal geen andere teken krijgen dan dat van Jona.’ Matt. 16:4 . Iets verderop, in hetzelfde hoofdstuk, lezen wij dat Christus zijn leerlingen vraagt: ‘Wie zeggen de mensen dat de Mensenzoon is?’ Matt. 16: 13. Het antwoord gaf aan dat hoewel de joden in hem een voortreffelijk mens zagen - Mozes, Elia of één van de andere profeten - de mensen niet in staat waren zijn ware status te onderkennen. Zij konden het teken van de Meester niet zien, want anders hadden zij geen ander bewijs nodig. 

Christus richtte zich daarna tot zijn leerlingen en vroeg hen: ‘En wie ben ik volgens jullie?’ Matt. 16:15 . Van Petrus kwam het antwoord vol overtuiging, snel en terzake: ‘U bent de messias de Zoon van de levende God.’ Matt. 16: 16. Hij had het teken van de Meester gezien en wist waarover hij sprak, onafhankelijk van wonderen en uiterlijke omstandigheden, zoals door Christus werd benadrukt toen hij antwoordde: Gelukkig ben je, Simon Barjona, want dit is je niet door mensen van vlees en bloed geopenbaard, maar door mijn Vader in de hemel.’ Matt. 16:17. Met andere woorden: de waarneming van deze grote waarheid hing af van een geestelijke bekwaamheid. Wat die verdienste was, vernemen wij uit de volgende woorden van Christus: ‘En ik zeg je: jij bent Petrus, de rots [petra] waarop ik mijn kerk zal bouwen ...’ Matt. 16 :18. 

In verband met het grote aantal materialistische joden zei Christus: ‘Een verdorven en trouweloze generatie verlangt een teken, maar zal geen ander teken krijgen dan dat van Jona.’ Matt. 16: 4. Veel veronderstellingen waren hiervan het gevolg, ook onder de even materialistische christenen in latere tijden. Sommigen beweerden dat een gewone walvis de profeet had opgeslokt en hem later op het land had uitgespuugd. Kerken hebben zich hierdoor afgescheiden, als door zoveel andere dwaze strijdvragen. Maar als ik de occulte verslagen [geheugen der natuur] raadpleeg vind ik een verklaring die het gevoel tevreden stelt zonder het verstand geweld aan te doen. 

Deze geweldige allegorie, als zoveel andere mythen, staat afgebeeld aan het firmament, omdat zij eerst in de hemel werd opgevoerd voordat zij op aarde werd uitgevoerd. Nog steeds kunnen wij aan de sterrenhemel Jona de duif en Cetus de walvis zien. Maar wij zullen ons niet zozeer bezighouden met de hemelse zin als met de aardse betekenis. 

Jona betekent duif, een bekend symbool van de heilige Geest. Tijdens de drie ‘dagen’ die de Saturnus-, Zonne- en Maanrondte van de Aardeperiode omvatten, met daartussen de nachten, werkte de heilige Geest met alle scheppende hiërarchieën in de ‘grote diepte’, de inwendige delen van de aarde, de mens vervolmakend, door het gewicht van de maan te verwijderen. Toen kwam, in de middelste Atlantische tijd, de aarde uit haar waterachtige staat van ontwikkeling tevoorschijn. Op die manier bevrijdde Jona, de geestelijke duif, het grootste deel van de mensheid. 

De aarde, noch haar bewoners, waren in staat hun evenwicht in de ruimte te handhaven en daarom begon de kosmische Christus op ons in te werken, om ten slotte bij de doop als een duif – niet in de vorm van een duif – op de mens Jezus neer te dalen. Evenals Jona, de duif van de heilige Geest, drie dagen en nachten in de grote vis was – de aarde ondergedompeld in water – zo moet aan het einde van onze involutionaire levensreis de andere duif, Christus, gedurende de andere drie rondten van de aarde, het hart van de aarde binnentreden, om ons de noodzakelijke impuls op onze evolutionaire reis te geven. Hij moet ons helpen de aarde etherisch te maken ter voorbereiding van de Jupiterperiode. 

Jezus werd dus bij zijn doop een zoon van de duif en werd door een ander, Simon Barjona – Simon, zoon van de duif – herkend. Bij die herkenning aan het teken van de duif, noemt de Meester hem een rots, een hoeksteen, een steunpilaar, en belooft hem de sleutel van de hemel. Dit zijn geen ijdele woorden, noch loze beloften. Er liggen fasen van ontwikkeling van de ziel in besloten die iedereen moet ondergaan als hij die nog niet heeft doorgemaakt. 

Wat is dan dat teken van Jona, dat Christus met zich droeg, zichtbaar voor iedereen die zien kon, anders dan het huis van de hemel waarmee Paulus bekleed wilde zijn, de schitterende schatkamer waarin alle bewonderenswaardige daden van vele levens flonkeren en schitteren als waardevolle parels? Iedereen heeft een huisje in de hemel. Jezus, heilig en zuiver, boven de menigte verheven, was waarschijnlijk een prachtig gezicht. Maar bedenk hoe onbeschrijflijk stralend het voertuig van luister geweest moet zijn waarin Christus neerdaalde. Dan hebben wij een voorstelling van de blindheid van hen die om een teken vroegen. Zelfs onder zijn resterende leerlingen vond hij diezelfde geestelijke blindheid. Philippus zei: ‘Toon ons de Vader,’ zich niet bewust van de drie-eenheid, die hem duidelijk had moeten zijn. Simon was echter vlug van begrip, omdat hij zelf door geestelijke alchemie deze geestelijke petros of steen der wijzen gemaakt had, die hem recht gaf op de sleutels van de hemel, een inwijding die de latente kracht van de kandidaat – ontwikkeld door hulpvaardigheid - geschikt maakt voor gebruik. 

Wij zien dat deze stenen voor de tempel, zonder handen gemaakt, een ontwikkeling of proces van voorbereiding ondergaat. In de eerste plaats de petros, de ruwe diamant, die in ruwe toestand in de natuur voorkomt. Als passages zoals 1 Korinthe 10:4 met het gevoel gelezen worden, zijn zij in dit verband verhelderend: als allen dezelfde geestelijke drank hebben gedronken - want zij dronken uit de geestelijke rots, pertros - die volgden hen, en de steen was Christus. Langzamerhand, heel geleidelijk, werden wij met dit levenswater doortrokken, dat uit de Grote Rots ontsprong. Wij zijn ook gepolijst als ‘lito sontes’, levende stenen, bestemd om gegroepeerd te worden rond die Grote Steen, die door de bouwers werd verworpen. Als wij tot het eind toe goed gewerkt hebben, zullen wij ten slotte de diadeem, de band met edelstenen, in het koninkrijk ontvangen, de waardevolste van alle, de ‘psifon luiken’, de witte steen met zijn nieuwe naam. 

De ontwikkeling van de steen der wijzen kent drie stadia: ‘pètros’, de harde ruwe steen; ‘lithon’, de steen door hulp te verlenen, gepolijst en klaar om te worden beschreven; ‘psifon luiken’, de zachte witte steen die allen die zwak en zwaar beladen zijn tot zich trekt. In iedere fase ligt in de eigenschappen en samenstelling van de steen veel verborgen dat niet kan worden beschreven, het moet tussen de regels gelezen worden. 

Als wij met Christus in het koninkrijk de levende tempel hopen te bouwen, doen wij er goed aan ons voor te bereiden zodat wij hiermee in overeenstemming zijn. Dan zullen wij de Meester en het teken van de Meester herkennen. 

### <h3 id="chapter-3">3: Wat is geestelijk werk?</h3>

In verband hiermee wil ik een paar citaten geven uit het prachtige gedicht van Longfellow, genaamd De schone legende. 

    In zijn kamer, heel alleen   
    knielend op de vloer van steen,   
    bad de monnik in diep berouw   
    voor zijn zonden van aarzeling   
    bij verleiding en beproeving,   
    het was middag op de wijzerplaat   
    en de monnik was helemaal alleen.   

    Plots, alsof het bliksemde,   
    scheen een ongewone glans op   
    alles in en buiten hem.   
    In de kleine cel van steen   
    en hij zag het gelukzalige visioen   
    van onze Heer, met hemels licht,   
    als een kledingstuk om hem heen geslagen   
    als een gewaad om hem heen geworpen.   

Dit was niet de lijdende Zaligmaker, maar Christus die de hongerige menigte voedde en de zieken genas. 

    In een houding van dringend afsmeken,   
    zijn handen op zijn borst gekruist,   
    verwonderd, vererend en aanbiddend,   
    knielt de monnik, in vervoering verzonken   


    Toen middenin zijn geestvervoering   
    de kloosterbel ontzettend luid   
    vanuit haar klokkenstoel steeds maar voort luidde.   
    Het klonk door op de binnenplaats en in de gang en ging maar door.   

Dit was zijn oproep om de armen te voeden, zoals Christus deed want hij was de armenverzorger van de broederschap. 

    Diep bedroefd en aarzelend   
    vermengd met zijn verering,   
    zal hij gaan of zal hij blijven   
    zal hij de hongerige armen   
    bij de poort van het klooster laten wachten   
    tot de verschijning vertrokken is?   
    Zal hij zijn stralende gast   
    zijn hemelse verschijning minachten   
    voor een menigte in lompen gehulde dierlijke   
    bedelaars aan de kloosterpoort?   
    Zal het visioen blijven of   
    zal het terugkomen?   
    Toen fluisterde een stem in zijn borst   
    verstaanbaar en duidelijk   
    als tot een uiterlijk oor:   
    ‘doe uw plicht, dat is het beste,   
    laat de rest over aan de Heer!’   

    Onmiddellijk stond hij op en ging,   
    met verlangende en gespannen blik   
    op het heilige visioen gericht, en vertrok   
    langzaam uit zijn cel om zijn plicht te doen.   

    Bij de poort stonden de armen te wachten   
    en keken door het ijzeren traliewerk   
    met een blik van schrik in hun ogen   
    die men alleen ziet bij hen   
    die temidden van hun behoeften en ellende   
    het geluid van deuren hoort die men sluit   
    en van voetstappen die hem passeren   
    vertrouwd opgegroeid met afkeuring,   
    en met de smaak van het brood waarbij men doodgaat.   
    Maar vandaag, zij weten niet waarom,   
    schijnt de kloosterpoort als de poort   
    naar het paradijs op te rijzen.   

    Als een goddelijk sacrament   
    scheen hun het brood en de wijn.   
    In zijn hart bad de monnik   
    denkend aan de dakloze armen;   
    wat zij lijden en doorstaan.   
    Wat wij niet zien, dat wij zien.   
    De innerlijke stem zei:   
    Wat u ook doet aan de minste en laagste van mij   
    hebt gij aan mij gedaan.   

    ‘Aan mij!’ als het visioen   
    tot hem was gekomen, gekleed als en bedelaar,   
    als een smekende bedelbroeder   
    zou hij dan in aanbidding hebben geknield,   
    of met spot hebben geluisterd   
    en zich met afkeer hebben afgewend?   
    Zo nam zijn bewustzijn de vraag,   
    vol moeilijke suggesties, in zich op.   
    Toen hij eindelijk met haastige tred   
    naar zijn cel wilde gaan, draaide hij zijn gezicht om   
    en aanschouwde hij het heldere klooster   
    in een bovennatuurlijk licht   
    dat zich als een lichtende wolk over de   
    vloer, de muur en het plafond ontvouwde.   

    Maar op de drempel van zijn deur   
    aarzelde hij met een gevoel van ontzag,   
    want het visioen was er nog steeds   
    net zo als toen hij vertrok   
    en de kloosterklok in de klokkenstoel   
    die maar steeds oorverdovend luidde   
    en hem opriep de armen te voeden.   
    Gedurende de lange tijd daartussen   
    had het zijn terugkomst afgewacht.   
    Hij voelde zijn hart branden.   
    en begreep volkomen de bedoeling   
    toen het heilige visioen zei:   
    ‘Als u was gebleven was ik weggegaan.’   


Ik zal u een verhaal vertellen. Vele eeuwen geleden, in feite zolang geleden dat het bijna net zolang geleden lijkt als het recente verleden, was de aarde in duisternis gehuld en tastte de mensen rond naar licht. Er waren enkele mensen die het licht gevonden hadden en die zich verplicht voelden de mensen de afspiegeling hiervan te tonen, en die werden enthousiast gezocht. Onder hen bevond zich iemand die een poosje naar de lichtstad was geweest en iets van de schittering in zich had opgenomen. Onmiddellijk gingen mannen en vrouwen uit het hele land van de duisternis naar hem toe. Zij reisden duizenden kilometers omdat zij van dit licht hadden gehoord. Toen de man hoorde dat er een groep mensen naar zijn huis onderweg was, zette hij zich aan het werk en bereidde zich voor om hen het beste te geven dat hij had. Rond zijn huis sloeg hij palen in de grond en bevestigde daar lichten aan opdat zijn gasten zich niet zouden bezeren. Hij en zijn gezin bedienden hen en onderrichtten hen naar beste weten. Maar al gauw begonnen sommige gasten te morren. Zij dachten dat hij op een voetstuk zat, stralend van hemels licht. In gedachten zagen zij zich in aanbidding voor zijn heiligdom. Maar in plaats van het geestelijk licht dat zij verwacht hadden, was hij bezig met het spannen van draden voor de elektrische verlichting om zijn huis te verlichten. Hij droeg niet eens een tulband of had een toga aan, omdat de orde waartoe hij behoorde als regel had dat zij de kleding van het land moesten dragen waarin zij woonden.4 

4 Zie hiervoor de Fama Fraternitatis Roseae Crucis, 1614 . 

Zo kwamen de gasten tot de conclusie dat zij waren beetgenomen en bedrogen en dat hij geen licht bezat. Toen raapten zij stenen op en begonnen hem en zijn huisgenoten met stenen te bekogelen. Zij zouden hen hebben doodgegooid als zij niet voor de wet waren teruggeschrokken die in dat land luidde: oog om oog, tand om tand. Daarna keerden zij terug naar het land van de duisternis. Telkens als zij iemand zagen die zich naar het licht wendde, hieven zij in ontzetting hun handen op en zeiden: ‘Ga daar niet heen, het is niet het echte licht, het is een dwaallicht dat u van de ware weg afbrengt.’ Veel mensen geloofden hen en aldus werd het gezegde, als zo vaak, zoals dat in één van hun oude boeken beschreven staat, bewaarheid: ‘Dit is het oordeel dat het licht in de wereld is gekomen, maar de mensen verkiezen de duisternis boven het licht.’ 

Zoals het in het verre verleden was, is het nog steeds. Mensen zoeken overal. Vaak reizen zij, als Sir Launfal, naar het einde der wereld, en verspillen hun hele leven op zoek naar dat wat zij spiritualiteit noemen en ondervinden teleurstelling op teleurstelling. Maar evenals Sir Launfal, die, toen hij zijn hele leven ver van huis had doorgebracht in een vergeefs zoeken naar de heilige graal, die eindelijk vond bij de ingang van zijn eigen kasteel, zal en moet iedere oprechte zoeker naar geestelijkheid het in zijn eigen hart vinden. Het enige gevaar is, dat hij, net als de genoemde gasten die op zoek waren, de spiritualiteit zou kunnen mislopen omdat hij het niet herkent. Niemand kan ware geestelijkheid in anderen herkennen als hij die niet in zeker mate in zichzelf heeft ontwikkeld. Daarom is het goed te proberen en duidelijk vast te stellen wat geestelijkheid is waardoor wij deze geweldige eigenschap van Christus kunnen vinden. Om dit te doen moeten wij onze vooropgezette ideeën achterwege laten, anders zullen wij beslist falen. Het gangbare idee is dat geestelijkheid zich uit in gebed en overpeinzing. Maar als wij naar het leven van onze Heer zien, dan zien wij dat dit geen onbenut leven was. Hij was geen kluizenaar. Hij trok zich niet terug om zich voor de wereld te verbergen, maar begaf zich onder de mensen. Hij voorzag in hun dagelijkse behoeften. Hij voedde hen als dat nodig was. Wanneer hij daartoe gelegenheid had genas hij hen en onderwees hen ook nog. Hij was dus in de ware zin van het woord EEN DIENAAR DER MENSHEID . In De schone legende, zag de monnik hem op die manier, toen hij bad, verzonken in geestelijke verrukking. Maar precies op dat moment begon de kloosterklok rond het middaguur te luiden en was het zijn plicht Christus na te volgen door de armen te voeden die zich voor de kloosterpoort verzameld hadden. De verleiding was inderdaad groot om te blijven en in de hemelse trillingen te baden. Maar toen hoorde hij de stem: ‘doe uw plicht, dat is het beste, en laat de rest over aan de Heer!’ Hoe zou hij zijn Heiland hebben kunnen aanbidden waarvan hij wist dat die de armen voedde en de zieken genas, terwijl hij op hetzelfde moment de hongerige armen bij de kloosterpoort liet staan, wachtend tot hij zijn plicht ging vervullen? Het zou beslist zondig zijn geweest om daar te blijven en daarom zei de verschijning bij zijn terugkeer tegen hem: als u was gebleven was ik weggegaan. Door toe te geven aan zijn eigen verlangen zou dit volkomen in tegenspraak zijn geweest met het doel dat hij voor ogen had. Als hij niet trouw is in kleine dingen, die aardse plichten meebrengen, hoe kan men dan verwachten dat hij trouw is in het grotere geestelijk werk? Als hij niet in staat is zijn beproeving te doorstaan kunnen hem natuurlijk ook geen grotere krachten worden gegeven. Er zijn veel mensen die op zoek zijn naar geestelijke krachten en rondzwerven van de ene occulte beweging naar de andere. Die in kloosters of dergelijke plaatsen van afzondering treden in de hoop, dat als zij weglopen voor het wereldse lawaai en zijn verlokkingen, zij geestelijke eigenschappen zullen ontwikkelen. Zij koesteren zich van de vroege morgen tot de late avond in het zonnetje van gebed en overpeinzing terwijl de wereld weeklaagt. Zij zijn dan verbaasd dat zij niet vooruitkomen en geen vorderingen maken op het pad van aspiratie. Voor zielengroei zijn gebed en overpeinzing echt noodzakelijk. Maar wij zijn gedoemd tot falen als wij op zielengroei rekenen door gebeden die alleen maar uit loze woorden bestaan. Om resultaat te verkrijgen moeten wij op zo’n manier leven, dat ons hele leven een gebed, een streven wordt. Zoals Emerson zei: 

    Al waren uw knieën nooit voor bidden gebogen,   
    toch gaan uw gebeden op naar de hoge   
    en of zij gevormd zijn voor goed of voor kwaad   
    worden zij opgetekend en toch beantwoord.   

Het gaat niet om de woorden die wij tijdens ons gebed spreken, maar het leven dat uiteindelijk leidt tot gebed. Welk nut heeft het om ’s zondags om vrede op aarde te bidden als wij de hele week kogels maken? Hoe kunnen wij God bidden ons onze schulden te vergeven, zoals wij onze schuldenaren, als wij in ons hart haat meedragen? 

Er is maar één manier om ons geloof te tonen en dat is door onze daden. Het komt er niet op aan waar wij in het leven staan, of dat hoog of laag is, of wij arm of rijk zijn. Het is onbelangrijk of wij bezig zijn elektrische draden te spannen om onze medemensen voor een val te behoeden of dat het ons voorecht is op een preekstoel te staan om geestelijk licht te verspreiden en anderen de weg te wijzen. Het is bijzaak of onze handen vuil zijn door handenarbeid, zoals het leggen van een riolering om de volksgezondheid te waarborgen, of dat onze handen schoon en zacht zijn, nodig voor het verplegen van zieken. De beslissende factor die bepaalt of arbeid stoffelijk of geestelijk is, is onze houding hier tegenover. De man die draden spant kan veel geestelijker zijn ingesteld dan degene die op de kansel staat. Want helaas zijn er meer mensen die deze heilige plicht op zich nemen met het doel de oren van de toehoorders te strelen door hun grote welbespraaktheid, dan liefde en medegevoel uit te dragen. Het is bewonderenswaardiger een riool te ontstoppen zoals de geminachte broeder deed in Kennedys De dienstknecht in het huis, dan door verkeerd te leven onder de waardigheid van het ambt van leraar en een geestelijke vroomheid voor te wenden die er niet is. Iedereen die de zeldzame kwaliteit van spiritualiteit wil ontwikkelen moet altijd beginnen met zijn werk te doen ter ere van God. Want als wij alles doen alsof het voor God is, dan is het niet belangrijk wat voor soort werk we doen. Een greppel graven voor een riolering, het uitwerken van een plan dat werk bespaart, het houden van een preek, of wat dan ook, is geestelijk werk als het gedaan wordt uit liefde voor God en de mensen. 

### <h3 id="chapter-4">4: De weg van wijsheid</h3>

Het is nu verscheidene jaren geleden dat de leer van de Oudere Broeders voor het eerst in De wereldbeschouwing der Rozenkruisers werd uitgegeven. Sindsdien is onze literatuur aanmerkelijk uitgebreid. Het lijkt mij nu een geschikt moment om na te gaan wat ik met de talenten, die aan mijn zorg werden toevertrouwd, heb gedaan. 

Laten wij allereerst beseffen dat de reden waarom wij lid van de Rosicrucian Fellowship werden komt doordat wij ooit ontevreden waren met de oplossing van de levensproblemen zoals die ergens anders werden gegeven. Voor dit raadsel hebben wij opheldering gezocht. Sommigen onder ons - zoals de man waarvan in de Bijbel sprake is - zagen een kostbare parel, gingen heen, verkochten alles wat zij bezaten en kochten de parel die de kennis van het koninkrijk van de hemelen symboliseert. Met andere woorden: sommigen van ons verlangden er zó naar het licht te vinden en waren zó dolgelukkig toen zij dat hadden gevonden, dat zij hun hele leven, al hun gedachten en energie aan dit werk hebben gegeven. Vroeger aangegane verplichtingen verhinderen de meesten van dit grote voorrecht te genieten. Maar iedereen die geholpen is, heeft volgens de wet van vereffening de plicht iets terug te doen, want ruiling en in omloop brengen hangen in het leven onderling samen, zoals stilstand is tot de dood. 

Het is bekend dat wij niet door kunnen gaan ons met voedsel vol te proppen, ook niet kunnen binnenhouden wat wij hebben gegeten en dat als eliminatie het evenwicht niet herstelt, de dood spoedig volgt. Wij kunnen ons evenmin ongestraft met geestelijk voedsel volproppen. Wij moeten onze schat met anderen delen en onze kennis gebruiken om geen gevaar te lopen om in de modderpoel van metafysische bespiegelingen stil komen te staan. Tijdens de jaren die voorbij zijn gegaan sinds De wereldbeschouwing der Rozenkruisers werd uitgegeven, hebben onderzoekers ruimschoots de tijd gehad zich met de leer vertrouwd te maken. Wij kunnen ons niet langer verontschuldigen door te zeggen dat wij de leer niet kennen omdat wij geen tijd gehad hebben haar te bestuderen en haar daarom niet aan anderen kunnen uitleggen. Zelfs zij, die maar heel weinig tijd hebben gehad om door hun werk te studeren, behoren nu voldoende op de hoogte te zijn om een reden voor hun overtuiging te geven, zoals Paulus ons aanmaant te doen. Zelfs als wij er niet in slagen iedereen het licht te tonen die ons ernaar vraagt, zijn wij aan onszelf, de Oudere Broeders en aan de mensheid verplicht een poging hiertoe te doen. Onze eigen zielengroei is afhankelijk van het aandeel dat wij in de groei van de beweging hebben, waartoe wij behoren. Het is daarom raadzaam dat wij terdege beseffen wat de boodschap van The Rosicrucian Fellowship is. 

Dit kunt u grondig en duidelijk uiteengezet vinden in de inleiding van De wereldbeschouwing. Samengevat is dat: een uitleg geven van het levensprobleem dat zowel het verstand als het gevoel tevreden stelt en zo de verwarring tussen deze twee groepen mensen - die nu in het duister tasten door het ontbreken van deze van twee kanten belichte kennis - die in het algemeen gesproken kunnen worden aangeduid als de wetenschapsmensen en de kerkmensen. Met kerkmensen wordt iedereen bedoeld die door gemeende toewijding of een goed karakter geleid wordt, of zij nu wel of niet bij een kerk zijn aangesloten. Met de andere groepering worden zij bedoeld die het leven vanuit een verstandelijk oogpunt bezien, of zij nu de wetenschap beoefenen of niet. Het doel van de Rosicrucian Fellowship is om het geestelijk inzicht van deze, in aantal toenemende mensen uit beide groeperingen – die beseffen dat er een belangrijk facet aan hun levensovertuiging ontbreekt - te verbreden. 

U zult zich herinneren, dat toen David een tempel wilde bouwen, hem dit voorrecht niet werd verleend omdat hij een militair was. Er bestaan organisaties die steeds andersdenkenden bestrijden, altijd kritiek hebben en eropuit zijn om af te breken, dus ook oorlog voeren als David vroeger deed. Iemand met zo’ instelling kan men geen toestemming geven om een tempel te bouwen, die met levende stenen van mannen en vrouwen wordt gebouwd, waarvan Manson in De dienstknecht in het huis met zulke prachtige bewoordingen spreekt. Als wij dan ook rondlopen en proberen de waarheid van de Rozenkruisersleer te verspreiden, bedenk dan dat wij niet ongestraft de opvattingen van iemand anders kunnen afkeuren. En dat het ook niet onze opdracht is tegen die onjuiste opvattingen in te gaan; die zullen in de toekomst vanzelf aan het licht komen. 

Weet u nog, dat toen David was gestorven en Salomo in zijn plaats regeerde, hij in een droom God zag en om wijsheid vroeg? Hij mocht kiezen wat hij maar wilde en vroeg om wijsheid om zijn volk te leiden. Hij kreeg het volgende antwoord: ‘Omdat je hierom vraagt – niet om een lang leven of grote rijkdom of de dood van je vijanden, maar om het vermogen om te luisteren en te onderscheiden tussen recht en onrecht – zal ik je wens vervullen. Ik zal je zoveel wijsheid en onderscheidingsvermogen schenken dat je iedereen vóór jou en na jou overtreft.’ 1 Kon. 3: 11, 12. Daarom is het goed dat wij bidden om wijsheid. Opdat wij haar moge herkennen zullen wij onderzoeken wat ware wijsheid is. 

Er wordt terecht gezegd dat kennis macht is. Hoewel kennis op zich goed noch kwaad is, kan zij óf voor het één, óf voor het ander worden gebruikt. Genialiteit toont de aanleg voor kennis, maar kan eveneens goed of kwaad zijn. Wij spreken van een militair genie, als iemand veel kennis van krijgskunst bezit. Zo iemand kan niet echt goed zijn, omdat hij bij het tonen van zijn genialiteit verplicht is harteloos en dodelijk te zijn. 

Een militair, of het nu een Napoleon of een gewone soldaat is, kan nooit wijs zijn, omdat hij al zijn fijnere gevoelens bewust opzij moet zetten waarvoor het hart symbool staat. Anderzijds is een wijs heerser grootmoedig en heeft eveneens een goed verstand, zodat het één het ander in evenwicht houdt om de belangen van zijn volk te behartigen. Zelfs de grootste kennis op occult of religieus gebied is geen wijsheid, zoals Paulus ons zegt in dat prachtige 1 Korintiërs 13: 2 ‘Al had ik de gave om te profeteren en doorgrondde ik alle geheimen, al bezat ik alle kennis… had ik de liefde niet, ik zou niets zijn.’ Alleen waar kennis samengaat met liefde vloeien zij samen tot wijsheid, het tweede aanzicht van de Godheid, het Christusprincipe. 

Dit punt moeten wij zorgvuldig en op de juiste manier bezien. Wij dienen het vermogen te bezitten om dat, wat gunstig is om een bepaald doel te bereiken, en dat wat ongunstig is, van elkaar te onderscheiden. Wij kunnen er ook voor kiezen om tegenwoordige tegenslagen voor toekomstige kundigheid later te benutten, maar zelfs hiermee tonen wij nog niet direct wijsheid. Kennis, inzicht en het maken van onderscheid, zijn alle uit het verstand voortgekomen. Op zichzelf bezien zijn het valstrikken van het kwaad. In het onze Vader leerde Christus ons dat wij hiervan verlost moge worden. Alleen wanneer deze, uit het verstand geboren vermogens beheerst worden door uit het hart geboren liefde, wordt de vermenging van deze eigenschappen, wijsheid. Als wij 1 Korintiërs 13 lezen, en in plaats het woord 'wijsheid’ lezen ‘liefdadigheid’ of ‘liefde’ zullen wij begrijpen wat deze grootse eigenschap inhoudt en waar wij naar behoren te verlangen. 

Het is dan ook de opdracht van de Rosicrucian Fellowship om een gecombineerde leer te verkondigen die zowel aan het verstand als aan het gevoel tegemoet komt en dus echte wijsheid is. Geen enkele leer die één van beide facetten mist kan echte wijsheid worden genoemd, evenmin als je in de muziek een akkoord op één snaar kunt aanslaan. Omdat de menselijke aard complex is, moet de leer, die helpen moet hem te zuiveren en te verheffen, veelzijdig zijn. Christus volgde dit principe toen hij ons dat prachtige zevenregelige gebed gaf, die elk afzonderlijk de grondtoon van onze zeven lichamen beroeren en hen verenigt tot een voortreffelijk akkoord, dat wij als het Onze Vader kennen. 

Maar hoe kunnen wij deze prachtige leer, die wij van de Oudere Broeders ontvingen, anderen bijbrengen? Het antwoord op die vraag is en blijft: door het leven te leiden. Tot de onsterfelijke nagedachtenis aan Mohammed wordt gezegd, dat zijn vrouw zijn eerste volgeling werd. Het is zeker dat dit niet alleen zijn leer betrof maar ook de manier waarop hij thuis altijd leefde, dat hij het vertrouwen van zijn metgezellin won zodat zij haar geestelijk lot in zijn handen durfde te leggen. Het is betrekkelijk gemakkelijk tegenover vreemden te staan die niets kwaads van ons afweten en daarom onze tekortkomingen niet kennen, en iedere week een paar uur te preken. Maar het is heel wat anders elke week vierentwintig uur per dag thuis te preken door het leven te leiden, zoals Mohammed moet hebben gedaan. Als wij met onze propaganda hetzelfde succes proberen te bereiken als hij bij zijn metgezellin had, moeten wij beginnen om thuis te tonen dat de leer, die ons tot richtsnoer is, echt een leer van wijsheid is. Men zegt5 dat liefdadigheid thuis begint. Maar eigenlijk zou er moeten staan ‘liefde’ zoals in 1 Korintiërs 13 staat. Maar verander dit eveneens in ‘wijsheid’ zodat de zin luidt: het verkondigen van wijsheid begint thuis. Laat het volgende in het vervolg ons motto zijn: ‘door thuis het leven te leiden kunnen wij, beter dan wat ook, de zaak bevorderen.’ Veel twijfelende familieleden hebben zich door middel van hun partner bij de Fellowship aangesloten; moge de anderen volgen. 

() - 5 ‘Charity begins at home’ [liefdadigheid begint thuis] betekent in het Nederlands zoiets als: ‘het hemd is nader dan de rok.’ 

### <h3 id="chapter-5">5: Het geheim van succes</h3>

Dit is een onderwerp dat iedereen behoort te interesseren, want wij willen immers allemaal succes hebben? Maar de vraag is: hoe heb je succes en wat houdt dat in. Op deze vraag heeft iedereen waarschijnlijk een ander antwoord. Een weinig nadenken laat al gauw zien, dat welke weg wij ook bewandelen om te slagen, dit de richting van onze ontwikkeling zal moeten volgen. Er moet dus een eensluidend antwoord zijn op de vraag waaruit succes bestaat en wat het geheim ervan is. Het is fout te proberen de oplossing van dit probleem te vinden door alleen het leven van de mens in onze tegenwoordige tijd te onderzoeken. De enige manier om het nodige inzicht te krijgen om een behoorlijk antwoord op de betreffende vraag te krijgen, is in aanmerking te nemen hoe de mens vroeger was, en eveneens een blik te werpen op de toekomstige ontwikkeling van de mens. 

Het is niet nodig hierover in bijzonderheden te treden. Het volstaat te zeggen dat in vroeger tijden, toen de wordende mens vanuit de geestelijke wereld afdaalde naar zijn stoffelijk bestaan, het geheim uit kennis over de stoffelijke wereld bestond, en de omstandigheden daar. In die tijd was het niet nodig de mens over de geestelijke werelden en onze geestelijke lichamen te vertellen, want dat was bij iedereen bekend. Wij zagen, en leefden in de geestelijke wereld. Maar toen kwamen wij in de stoffelijke wereld. Daarom onderwezen de inwijdingsscholen aan de pioniers de wetten die in de stoffelijke wereld gelden en wijdden hen in in kunsten en ambachten waardoor men de stoffelijke wereld kon veroveren. Van toen af aan tot voor kort heeft de mens gewerkt om zich in die takken te vervolmaken, die hun hoogtepunt bereikten vlak voor de ontdekking en het gebruik van stoom dat nu op zijn retour is. 

Op het eerste gezicht mag dit ongerijmd lijken, maar een zorgvuldig onderzoek van de feiten zal al snel de juistheid hiervan aantonen. In de duistere Middeleeuwen bestonden er geen fabrieken, maar was iedere stad of dorp vol met winkeltjes waarin de meester, soms alleen, soms met een paar gezellen en leerjongens, zijn producten uit het ruwe materiaal maakte tot aan het afgewerkte product waarbij hij zijn vaardigheid en scheppend vermogen gebruikte en zijn hart en ziel in elk werkstuk legde dat uit zijn handen kwam. Als hij smid was wist hij hoe ijzeren ornamenten als uithangborden of hekken te smeden zoals die in middeleeuwse dorpen en steden te zien zijn. Hij kwam nooit helemaal los van zijn werk, want als hij door de stad wandelde kon hij zijn werk vol trots met eigen ogen zien en genoot hij ontzag en bewondering van zijn stadsgenoten vanwege zijn kunstzin en nauwgezetheid. 

De meubelmaker, die zelf zijn stoelen ontwierp, maakt niet alleen het raamwerk van zijn stoelen maar bekleedde ze ook zelf, en maakten de kunstzinnige ontwerpen die wij nu proberen na te maken. De schoenmaker, de wever, ja alle ambachtslieden maakte de kant en klare producten uit het onbewerkte materiaal. Zij maakten lange dagen, maar morden niet omdat zij trots op hun werk waren en daarin voldoening vonden. Het lied van de smid, op het ritme van zijn hamer op het aanbeeld, kon iedereen horen. Zijn leerlingen en gezellen voelden zich geen slaven, maar meesters in wording. 

Daarna brak het tijdperk van het gebruik van stoom aan en de daarbij behorende machines wat een heel andere manier van werken met zich meebracht. In plaats van het maken van het hele product door één persoon, dat voldoening schonk, maakte het nieuwe systeem iemand tot het bedienen van machines die alleen onderdelen vervaardigt die dan later, door anderen, in elkaar werden gezet. Hoewel deze methode de productiekosten verlaagde en de omzet verhoogde, liet het geen ruimte voor het scheppend vermogen in de mens. Hij was meer een radertje in een groter geheel. In de middeleeuwse zaak was geld minder belangrijk, de vreugde van vervaardigen was alles, terwijl de tijd er niet toe deed. Maar nu begon men te werken voor geld in een vastgestelde tijd met als gevolg dat de bezieling, van zowel de meester als van de arbeiders, wegkwijnden. Zij verloren hun zelfstandigheid en behielden alleen een zwakke afspiegeling van alles wat het leven waard maakte geleefd te worden, want ze werkten voor iets dat ze niet konden gebruiken en waarvan zij niet konden genieten. Dat gold voor zowel meester als knecht. 

Wat zouden wij van een jongeman vinden die zich als doel stelt een miljoen zakdoeken te verzamelen die hij nooit van zijn leven kan gebruiken? Wij zouden hem een dwaas noemen. Waarom zouden wij de man, die al zijn energie spendeert en zich alle gemakken van het levens ontzegt om miljonair te worden, niet in dezelfde categorie plaatsen? Dit systeem kan niet blijven voortbestaan, omdat het de mens stenen geeft terwijl hij om brood vraagt. Er moet toch ongetwijfeld een andere ontwikkeling voor hem zijn weggelegd. Er moeten nieuwe normen in dit ontwikkelingsproces ontstaan, er moeten nieuwe idealen opdoemen om ons een bredere visie te geven. Voor aanwijzingen over wat de richting van onze ontwikkeling betreft, moeten wij ons richten tot hen die de briljantste invallen hebben, zoals dichters en zieners. James Russel Lowell slaat misschien de zuiverste toon aan in zijn Visioen van Sir Launfal. Een ridder, die zijn kasteel verlaat met het verlangen grote en dappere daden voor God te doen, sluit zich aan bij de kruisvaarders om de heilige graal in het verre Palestina te zoeken. Zelfvoldaan, trots en arrogant verlaat hij zijn kasteel geconcentreerd op zijn opdracht. Bij de poort van het kasteel treft hij een melaatse bedelaar aan die zijn hand uitsteekt en om een gift vraagt. Sir Launfal kent echter geen barmhartigheid, maar om verlost te zijn van dat weerzinwekkende wezen, gooit hij een goudstuk naar hem toe en probeert hem te vergeten. 

    De melaatse raakte het goudstuk niet aan.   
    Het brood van de armen heeft mij beter voldaan.   
    Weldadiger was mij diens zegening,   
    hoewel ik met lege handen hene ging.   
    Want waardeloos is het goud dat men biedt,   
    het geld is de werkelijke aalmoes niet.   
    Maar hij die van zijn armoede geeft,   
    en ook wat innerlijk in hem leeft.   
    Zie alomtegenwoordig een gouden draad,   
    verenigend alles wat er bestaat.   
    Geen hand die z’n aalmoes omvatten kan,   
    het hart gaat er naar uit, en groeit er van.   
    Want waar dit eerst hongerde in de nacht,   
    verkwikt het de gave met nieuwe kracht.   

En Sir Launfal? Kon hij in zulk een gemoedstoestand verwachten dat hij succes heeft en de graal vindt? Beslist niet. Daarom ontmoet hij de ene teleurstelling na de andere. Uiteindelijk keert hij naar zijn kasteel terug, ontmoedigd en voor zijn gevoel vernederd. Daar komt hij opnieuw de melaatse tegen. Bij het zien van hem… 

    Zijn ziel kromp ineen van deemoed en nood;   
    in tweeën brak hij nu, zijn enig stuk brood.   
    Hij sloeg in het ijs van de beek een gat,   
    zodat de melaatse te drinken had.   

Dan, nadat hij zijn taak van barmhartigheid heeft vervuld, komt de beloning: 

    Toen zag hij geen zieke bedelaar meer,   
    maar voor hem stond, verheerlijkt, de Heer.   
    Mild en zacht gaf diens stem te verstaan:   
    ‘Vrees niet, Ik ben het, die u ziet staan!   
    Naar de heilige graal hebt u vruchteloos gezocht   
    in velerlei landen, op menige tocht.   
    Door u wordt de heilige graal nu aanschouwd   
    in de beker, waarin u de lafenis houdt.   
    Uw brood is mijn lichaam, ik geef het u nu,   
    dit water mijn bloed, vergoten voor u.   
    Want waar men een ander wél heeft gedaan,   
    zit men bij de Heilige Maaltijd aan.   
    Een gift zonder gever is koud en kaal;   
    Waar gedeeld wordt, nadert men pas de graal.   
    Wie zichzelf geeft, driemaal gezegend zij hij:   
    Hij verkwikt zichzelf, zijn naaste, en Mij.’   

In deze woorden ligt het geheim van succes, dat bestaat uit het doen van kleine dingen, die misschien niet prettig zijn, maar vlak voor de hand liggen. We hoeven niet ver weg te gaan en naar hersenschimmen te zoeken die toch nooit tot iets concreets en tastbaars leiden. 

Men kan zich afvragen: ‘Wat zullen wij, als we dit doen, bereiken?’ En weer vinden wij het antwoord bij een dichter, namelijk Oliver Wendell Holmes, die ons van de kleine gekerkerde nautilus verhaalt. Eerst bouwt hij een kleine kamer net groot genoeg om in te leven. Als hij groeit, voegt hij daar een andere kamer aan toe die hij bewoont totdat hij ook daar weer is uitgegroeid, en op die manier een spiraalvormig slakkenhuis vormt. Dit idee drukt Holmes uit in de volgende woorden: 

    Bouw u, o mijn ziel, in de loop der tijden   
    een waardiger woning, een schone, wijde;   
    Verlaat uw bekrompen verleden, en leer   
    elk volgend verblijf te verbeteren weer.   
    Het zij ruimer van welving dan dat van weleer,   
    totdat u, van uw omhulsel bevrijd,   
    het laat liggen op het strand der Oneindigheid.   

Als wij tot dit punt genaderd zijn, hebben wij het succes bereikt. Al het succes dat wij in onze tegenwoordige wereld kunnen verkrijgen, en gaan wij een nieuwe sfeer binnen met meer mogelijkheden. 

### <h3 id="chapter-6">6: Het sterven van de ziel</h3>

Regelmatig komen er in de brieven van studenten steeds dezelfde vragen voor. Op geregelde tijden worden in brieven uit verschillende delen van de wereld vragen gesteld over hetzelfde onderwerp, die zich steeds weer voordoen. Hoewel aan de vrager of vraagster steeds antwoord wordt gegeven, is het mogelijk dat anderen op hetzelfde moment in hetzelfde onderwerp geïnteresseerd zijn. Vandaar deze les over het sterven van de ziel, dat de mensen schijnt bezig te houden, misschien omdat de dood van het lichaam zo gewoon is en regelmatig voorkomt. 

Enige jaren geleden publiceerde ik een les over de zonde die niet wordt vergeven en verloren zielen [Sprokkelingen van een mysticus nr. 7] in verband met de sacramenten die ik toen behandelde. Daar werd gezegd dat alle sacramenten te maken hebben met het overbrengen van de zaadatomen, die de kern van onze verschillende lichamen vormen. De kiem voor ons stoffelijk lichaam moet juist geplaatst zijn, in vruchtbare bodem, om een geschikt stoffelijk lichaam voort te brengen. Om die reden, zoals in Genesis 1 :27 staat: ‘schiep God de mens … mannelijk en vrouwelijk.’ De Hebreeuwse woorden zijn: ‘sacr va n’cabah’. Dit zijn de namen van de geslachtsorganen. Letterlijk vertaald betekent sacr ‘de drager van de kiem’, en is het huwelijk dus een sacrament, want het opent de weg voor de overdracht van het stoffelijk zaadatoom van de vader op de moeder en heeft tot doel het ras voor vernietiging door de dood te behoeden. 

De doop als sacrament betekent de aansporing van de ziel tot geestelijk leven; het planten van een geestelijk zaad. 

De communie [bij rooms-katholieken] is het sacrament waarbij men deelheeft aan het brood, gemaakt van het zaad van kuise planten, waarbij de kelk, het passieloze zaadomhulsel symboliseert. Het duidt op het komende tijdperk waar, om het zaad van vader op moeder over te brengen, huwen onnodig is, omdat wij ons rechtstreeks kunnen voeden met het kosmische leven en zodoende de dood overwinnen. 

Tot slot; het laatste oliesel [bij rooms-katholieken] is het sacrament van het losmaken van het zilveren koord en het lostrekken van de heilige kiem [het zaadatoom in het hart], totdat die opnieuw in een n’cabah of moeder geplant wordt. 

Omdat het zaad en de eicel de wortel en basis vormen voor rasontwikkeling, valt het gemakkelijk te begrijpen dat er geen ernstiger zonde is dan het misbruiken van de scheppingsfunctie. Want door die sacrilège of heiligschennis belemmeren wij toekomstige generaties in hun ontwikkeling en zondigen wij tegen de heilige Geest, Jehova die de bewaker van de scheppende, lunaire kracht is. Zijn engelen kondigen de geboorte aan, zoals in het geval van Izaäk, Johannes de Doper en Jezus. Toen hij zijn trouwe volgeling, Abraham, wilde belonen, beloofde hij hem zijn zaad zo talrijk te maken als de zandkorrels op het strand. Hij deelde ook de zwaarste straffen uit, zoals aan de Sodomieten, die heiligschennis pleegden door het verkeerd leiden van hun zaad, terwijl ook de zonde van Onan, die zijn zaad verkwistte, een aanwijzing in die richting is. 

De Bijbel vertelt ons dat het verboden was van de boom van de kennis te eten onder bedreiging met de doodstraf. Maar in plaats van rustig te wachten op gunstige planeetstanden, had Adam gemeenschap met Eva. Gen. 1:4. Sinds die tijd heeft de vrouw kinderen met smart en lijden gebaard, onderworpen aan een vroegtijdige dood. Daarom wordt het misbruiken van deze heilige functie voor bevrediging van hartstocht en vooral perversie, door esoterici onderkend als de zonde die niet vergeven wordt. Daarop doelt Jakobus als hij zegt: ‘Iedereen komt in verleiding door zijn eigen begeerte, die hem lokt en meesleept. Is de begeerte bevrucht dan baart zij zonde; en is de zonde volgroeid dan brengt ze de dood voort.’ Jak. 1 :14 - 15. 

Maar occult onderzoek heeft in dit geval bewezen dat - evenals met andere vormen van helleprediking - God en de natuur veel milder en barmhartiger zijn voor de mens dan de mens tegenover zijn medemensen. Hoewel de vergeldende gerechtigheid aan hen uitgedeeld die levens geleid hebben van zonde en zedeloosheid in alle gevallen als streng werd beoordeeld, heeft er nooit zoiets ernstigs als het sterven van de ziel plaatsgevonden. Voorzover ik heb kunnen vaststellen komt alleen de zwartmagiër, die bewust sperma voor boosaardige doeleinden misbruikt, tegenover zo iets ernstigs te staan als wat die uitdrukking suggereert. Als het geen aanvullende informatie zou geven op andere belangrijke zaken, was er geen enkele reden om op dit onderwerp in te gaan. 

Om dit goed te begrijpen dienen wij eerst de definities van ziel, geest en lichaam te bekijken, zoals die in De wereldbeschouwing der Rozenkruisers uiteen zijn gezet. Daar wordt gezegd dat aan het begin van onze verschijning de maagdelijke geest of oergeest - een goddelijke vonk – zich in een drievoudige sluier van geest-stof hulde en zo een ego werd. 

De drievoudige geest wierp een drievoudig schaduwbeeld in het gebied van de stof en zo ontstond het grofstoffelijk lichaam als tegenhanger van de goddelijke geest; het levenslichaam als exacte kopie van de levensgeest; en het begeertelichaam als evenbeeld van de menselijke geest. Als laatste en belangrijkste werd het verstand gevormd als schakel tussen de drievoudige geest en zijn drievoudig lichaam. Dit was het begin van persoonlijk bewustzijn en markeert het punt waar de involutie van de geest in de stof werd beëindigd en het evolutieproces, het opheffen van de geest uit de stof, begint. Involutie houdt de kristallisatie in van geest in lichamen, maar evolutie is afhankelijk van het oplossen van die lichamen, het onttrekken van de zielsubstantie aan die lichamen, en de alchemistische vermenging van deze ziel met de geest. 

Aan het begin van onze ontwikkeling bestond de mens alleen maar uit geest en lichaam; hij was zielloos. Maar vanaf die tijd heeft elk leven, geleefd in de leerschool van ervaring op aarde, de mens steeds zielvoller gemaakt, afhankelijk van het benutten van de geboden kansen. Dit wordt aangetoond in het verschil dat er bestaat tussen een primitief persoon en een heilige. Met ‘het sterven van de ziel’ wordt het verlies van de ziel bedoeld. De geest zelf kan natuurlijk nooit sterven, omdat hij een vonk van God is, zonder begin noch einde. Hoe kan de dood van de ziel veroorzaakt worden en wat is de ware betekenis van deze uitdrukking? Dit is een onderwerp waarbij ik niet graag stilsta. Maar gezien het belang dat aanvullende informatie over geestelijke vooruitgang geeft, zal ik de feiten noemen. 

In het voorgaande hebben wij gezien dat de drievoudige geest een drievoudig lichaam heeft geprojecteerd en dat het doel van onze ontwikkeling is om de drievoudige ziel uit het drievoudige lichaam te extraheren of eraan te onttrekken en deze drievoudige ziel met de drievoudige geest te laten samensmelten. Let nu goed op, want dit punt vormt de kern van de zaak, het is zeer belangrijke informatie, nooit eerder gegeven, die u helpt een duidelijker begrip van dit onderwerp te krijgen. 

In de occulte literatuur wordt veel over ‘het pad’ gesproken. Voor de ingewijde is dit duidelijk, maar aan de buitenstaander werd nooit eerder verteld wat dit is en waar dit is. Paulus zegt [?] dat vleselijk gezind te zijn, dood is; maar geestelijk gezind: leven en vrede is. Dit is de zuivere waarheid. Want het verstand, dat de schakel is tussen de geest en het lichaam, is het pad of de brug, de enige mogelijkheid om ziel met geest te verbinden. Zolang de mens vleselijk gezind is en zijn aandacht op wereldse successen richt, en zijn motto is: ‘laten wij eten, drinken en vrolijk zijn, want morgen sterven wij’, zijn al zijn activiteiten geconcentreerd in het lagere deel van zijn wezen, de persoonlijkheid. Hij leeft en sterft als de dieren, onbewust van de magnetische aantrekking van zijn geest. Maar uiteindelijk komt er een tijd, dat de smachtende verlangens van de geest worden gevoeld. De persoonlijkheid ziet het licht en begint het hogerzelf te zoeken, over de brug van zijn verstand. Omdat vlees en bloed het koninkrijk van God niet kunnen beërven, wordt zijn lichaam gekruisigd opdat zijn ziel bevrijd mag worden en verenigd met zijn Vader in de hemel, de drievoudige geest, het hogerzelf. 

Dit is ten minste de algemene neiging; het hogere verheft het lagere. Maar helaas zijn er voorbeelden van het tegenovergestelde, waar de lagere persoonlijkheid zo sterk materialistisch wordt en het verstand zo verstrikt raakt met de lagere voertuigen, dat de persoonlijkheid weigert zich op te offeren voor de geest, met als gevolg dat de overbrugging van het verstand uiteindelijk verbroken wordt. De zielloze persoonlijkheid kan na deze scheiding nog vele jaren blijven leven en kan dan de meest gewelddadige handelingen van wreedheid en sluwheid plegen, totdat zij bezwijkt. Zwarte magie, dat het perverse gebruik van sperma van anderen verkregen inhoudt, wordt vaak door deze zielloze personen gebruikt met als doel hun duivelse verlangens te bevredigen. Vaak verkrijgen zij macht in een volk of samenleving en scheppen er dan genoegen in die te gronde te richten. 

Ondertussen staat de geest naakt. Hij heeft geen zaadatomen waarmee hij nieuwe lichaam kan maken en wordt daarom automatisch aangetrokken door de planeet Saturnus en vandaar naar de Chaos, waar hij moet verblijven tot er een nieuwe scheppingsdag aanbreekt. Oppervlakkig bezien kan het onrechtvaardig schijnen dat een geest zo moet lijden terwijl hij geen kwaad heeft gedaan. Maar als men doordenkt zal men inzien dat, daar de persoonlijkheid het voortbrengsel van het hogerzelf is, er verantwoordelijkheid bestaat waaraan men niet kan ontkomen. Naarmate wij voortgaan op het pad van ontwikkeling, worden dergelijke gevallen gelukkig hoe langer hoe zeldzamer. Toch behoort iedereen zijn blik serieus op het doel te richten, zodat het licht op het pad, dat naar ons geestelijk ideaal leidt – de vereniging met het hogerzelf – steeds helderder mag worden. 

### <h3 id="chapter-7">7: Het nieuwe zintuig van het nieuwe tijdperk</h3>

Aan het einde van het Taurus- of Stiertijdperk, ongeveer 4000 jaar geleden, vluchtte ‘Gods volk’ voor de komende woede uit Egypte, het land waar men de Stier aanbad. In hun vlucht naar het beloofde land werd het volk door Mozes geleid, wiens hoofd op oude bijbelplaten getooid is met ineengestrengelde ramshorens, waarmee symbolisch werd aangegeven dat hij de voorbode van het 2100 jaar durende Arische tijdvak was, waarin elke paasmorgen de lentezon de deurposten rood kleurde als met het bloed van een lam als zij over de equator in het sterrenbeeld (niet het teken) Ram of Aries ging. Op vergelijkbare manier doopte Johannes toen de zon bij precessie of teruggang het waterteken Pisces, de Vissen naderde, de bekeerlingen van de Messiaanse godsdienst in het water van de Jordaan, terwijl Jezus zijn leerlingen vissers van mensen noemde. Evenals het lam tijdens Pasen geslacht werd tijdens de precessie der equinoxen in het teken Ram, zo hadden de gelovigen aan het bevel van hun kerk te gehoorzamen toen de zon door het teken Vissen ging, om tijdens de vasten vis te eten. 

Toen ons zonnestelsel het sterrenbeeld Taurus verliet werden de mensen, die de stier aanbaden, ‘heidenen’ en ‘afgodendienaars’ genoemd. Toen de zon door precessie in het teken Aries of Ram kwam werd het lam het nieuwe symbool van de messias of redder. Maar toen ons zonnestelsel het teken Ram verliet werd de joodse godsdienst verledentijd. Vanaf die tijd droegen de bisschoppen van de nieuwe, christelijke godsdienst een mijter in de vorm van een vissenkop om – tijdens het Vissentijdperk, dat nu zijn einde nadert - hun positie als geestelijke van de kerk aan te geven. 

Tegen dit licht bezien is duidelijk dat er een nieuw tijdperk zal worden ingeluid wanneer ons zonnestelsel het sterrenbeeld Aquarius of Waterman binnentreedt. 6 Als wij de toekomst aan de hand van het verleden bezien, is het logisch te veronderstellen dat een nieuwe godsdienstfase onze tegenwoordige godsdienstvorm zal vervangen die zich door hogere en verhevener idealen zal kenmerken dan onze tegenwoordige opvatting van het christendom. Het zal duidelijk zijn, dat als wij tegen die tijd niet onder de afgodendienaren en heidenen gerangschikt willen worden, wij ons op één lijn met die nieuwe idealen dienen te stellen. 

6 Volgens berekeningen aan de hand van Astrologie; de boodschap der sterren, Max Heindel en Augusta Foss Heindel, Amersfoort 1924, p. 11: Het Arische tijdperk, begon in ongeveer 504 n. Chr., en begint het Aquarius- of Watermantijdperk omstreeks 2664. Deze laatste datum werd door de ‘International Astronomical Union’ in 1929 te Leiden ook rond het jaar 2600 vastgesteld. 

Johannes de Doper predikte het evangelie in duidelijke bewoordingen om voorbereid te zijn toen hij de mensen waarschuwde dat de bijl al aan de wortel van de boom was gelegd. Hij waarschuwde hen ook te vluchten voor de komende boosheid als de Zoon, zon, van God komt met de zeef in zijn hand om het kaf van het koren te scheiden en het te verbranden. Christus vergeleek het evangelie met zuurdesem dat een maatbeker meel doet gisten. 

Oppervlakkig bezien klinkt de opmerking van Johannes, dat de bijl al aan de wortel van de boom van de samenleving was gelegd, nogal drastisch, terwijl het gistingsproces, door Christus genoemd, zachter schijnt. Maar in feite is dat zelfs nog radicaler, als wij bedenken wat er gebeurt als wij brooddeeg maken. Het is een chemische revolutie, een oorlog in het klein, een omzetting van ieder meelatoom waaraan er niet één kan ontkomen. Er is geen geluid als van zwaar geschut, of explosies van bommen en granaten totdat het gist is uitgewerkt en het deeg sponsachtig is. Maar deze oorlog van de atomen, deze chemische omzetting, is onontbeerlijk om brood te kunnen bakken. Want als het gistingsproces wordt overgeslagen is het resultaat een zwaar, onsmakelijk en onverteerbaar brood. Het is de verandering door de gist die brood gezond en voedzaam maakt. 

Het voorbereidingsproces voor het Aquariustijdperk is al begonnen. Omdat de Waterman een wetenschappelijk, intellectueel, luchtteken is, is het een uitgemaakte zaak dat het nieuwe geloof logisch moet zijn en in staat het probleem van leven en dood op een manier op te lossen die zowel het verstand als het aangeboren religieuze gevoel tevreden stelt. Daaraan voldoet de westerse wijsheidsleer die de Rosicrucian Fellowship verspreidt. Evenals de gist in het brood, vernietigt hij de vrees die gewekt wordt door de onzekerheid die het bestaan na de dood omgeeft. Hij toont aan dat het leven en bewustzijn voortduurt onder wetten die even onveranderlijk zijn als God. Die dragen ertoe bij om de mens in steeds toenemende mate tot een hoger, edeler en verhevener stadium van geestelijk leven op te voeren. Door de verzekering dat, zoals wij in het verleden onze vijf zintuigen hebben ontwikkeld waardoor wij met de stoffelijke wereld in verbinding staan, wij in de toekomst nóg een zintuig zullen ontwikkelen, dat ons in staat stelt de bewoners van het etherisch gebied te zien en zij die ons dierbaar zijn en hun stoffelijk lichaam hebben verlaten. En de ether, en zij die tijdens het eerste stadium van hun verblijf in de geestelijke wereld de lagere sferen van de begeertewereld bewonen, doet hij het bakenvuur van hoop in het menselijk hart ontbranden. De opdracht van de Waterman wordt passend weergegeven in het symbool van de man die een waterkruik leeggiet. 

Aquarius is een luchtteken dat vooral de ethers beheerst. De vloed maakte de lucht gedeeltelijk droger door het meeste vocht die het bevatte, naar zee af te voeren. Als echter de zon bij precessie Aquarius binnentreedt, zal het nog overgebleven vocht worden verwijderd en zullen zichtbare trillingen - die het best door een droge, etherische atmosfeer kunnen worden overgebracht – intenser worden. De omstandigheden zullen dan vooral bevorderlijk zijn om de kleine uitbreiding van ons tegenwoordige gezichtsvermogen teweeg te brengen, die nodig is om onze ogen voor het etherisch gebied te openen. De door Californië voortgebrachte mediums zijn een voorbeeld van een droge, etherische atmosfeer, hoewel de lucht nog lang zo droog niet is als zij in het Aquariustijdperk zal zijn. Geloof zal dus door kennis verdwijnen. Iedereen zal in staat zijn de triomfantelijke kreet te slaken: ‘Dood, waar is je overwinning? Graf, waar is je angel?’ 1 Kor. 15 :55. Maar het is goed te beseffen dat zij, die vol verlangen naar die dag uitzien, door streven en overpeinzing de gelegenheid aangrijpen en tamelijk gemakkelijk hun metgezellen voorbijstreven die zich niet bewust zijn van wat er staat te gebeuren. Laatstgenoemden kunnen echter de ontwikkeling van hun uitgebreider gezichtsvermogen vertragen door te geloven dat zij aan hallucinaties lijden als zij hun eerste glimpen van de etherische wezens gaan zien en de angst dat zij, als zij dit aan anderen vertellen, voor gek worden versleten. Daarom is de Rosicrucian Fellowship door de Oudere Broeders opgedragen het evangelie van het Aquariustijdperk te verspreiden en campagne te voeren van kennisoverdracht en voorlichting zodat de mensheid voorbereid wordt over dat wat komen gaat. Men moet van het volgende doordrongen zijn: 

1. De omstandigheden in het land van de levende doden zijn niet gehuld in geheimzinnigheid. Kennis hierover is beschikbaar zoals kennis over vreemde landen uit de verhalen van bezoekers van die landen. 

2. Wij staan nu vlak voor de tijd waarin wij deze waarheden zullen weten. 

3. Als belangrijkste, dat wij deze tijd voor onszelf kunnen bespoedigen door kennis te verzamelen over het leven na de dood en wat wij kunnen verwachten te zien. Want dan weten wij waarnaar wij zoeken, en bang noch verbaasd zijn, of er geen geloof aan hechten, als wij een glimp van deze dingen opvangen. 

Men dient te beseffen dat bezit van kennis verantwoordelijkheid met zich brengt: ‘Van iedereen aan wie veel gegeven is, zal veel worden geëist.’ Lucas 12: 48 Als wij onze schat verbergen of begraven kunnen wij dan niet een verdiende veroordeling verwachten? De Rosicrucian Fellowship kan haar opdracht alleen vervullen in de mate waarin elk lid zijn of haar plicht doet door de leer te verspreiden. Ik hoop dat dit mag bijdragen om de aandacht van de student op zijn of haar persoonlijke plicht te wijzen. 

Het etherisch gezicht is in zoverre gelijk aan röntgenstralen, dat het de bezitter in staat stelt dwars door alle voorwerpen heen te zien. Maar het is veel krachtiger en maakt alles zo doorzichtig als glas. Daarom zullen er in het Aquariustijdperk veel dingen anders zijn dan nu. Het is dan bijvoorbeeld erg gemakkelijk om anatomie te studeren, een kwaadaardige tumor op te sporen, een ontwrichting of een lichamelijke aandoening te ontdekken. Hoogopgeleide medici geven spijtig toe dat hun diagnose soms onjuist blijkt, zoals sectie uitwijst. Maar als zij etherisch gezicht hebben ontwikkeld, zullen zij in staat zijn zowel anatomische structuren als fysiologische processen onbelemmerd te bestuderen. 

Etherisch gezicht stelt ons niét in staat om elkaars gedachten te lezen, want die worden in nog veel fijnere stof gevormd. Maar zij maakt het zo goed als onmogelijk een dubbelleven te leiden en je thuis anders te gedragen dan in het openbaar. Als wij er ons van bewust waren dat onzichtbare wezens zich nu in ons huis verdringen, zouden wij ons vaak schamen voor dat wat wij doen. Maar in het Aquariustijdperk zal er geen privévertrek bestaan dat niet door iedereen kan worden binnengedrongen die ons wenst te zien. Het helpt niet of wij iemand naar de deur sturen met de boodschap aan een onwelkome bezoeker dat wij er niet zijn. Dit betekent dat in het nieuwe tijdperk eerlijkheid en oprechtheid het enige gedrag zal zijn dat van belang is. Want dan kunnen wij geen misstap begaan in de hoop dat niemand het ontdekt. Er zullen dan mensen zijn waarvan hun lage karakter hen op boosaardige wegen zal leiden, net als nu het geval is, maar zij zullen tenminste herkenbaar zijn zodat zij gemeden kunnen worden. 

U kunt hier nog makkelijk een aantal andere situaties aan toevoegen die het gevolg zullen zijn van de uitbreiding van ons gezichtsvermogen die met het Watermantijdperk zullen komen. Door zo goed mogelijk in overeenstemming te leven met die toestand, zal men zich in een positie plaatsen om in dat tijdperk een pionier te zijn. Een tijdperk waarin geen nacht zal zijn en de levensboom onophoudelijk bij de etherische glazen zee, die alles doordringt, zal bloeien. 

### <h3 id="chapter-8">8: Gods uitverkoren volk</h3>

Als wij de geschiedenis van de Hebreeërs lezen zoals die in de Bijbel en in middeleeuwse en de moderne verslagen van de diverse mensen die de westerse wereld bewonen staat beschreven, valt er één opvallend feit duidelijk op namelijk dat zij in ballingschap en slavernij werden gevoerd; in elk land waar zij zich vestigden vaak niet geliefd zijn en vervolgd werden, als de aard van dat volk waaronder de joden verkeerden toestond zulke maatregelen te nemen. Volgens de Bijbel, die in de westerse wereld beschouwd wordt als het woord van God, zijn de joden Gods uitverkoren volk. Toch worden juist in de westerse wereld de joden geminacht en gewantrouwd. Als wij de reden van die tragedie onderzoeken, doen zich twee opvallende feiten voor: 

1. Overal hebben de joden zichzelf tot Gods uitverkoren volk uitgeroepen bestemd om door goddelijke gunst in de toekomst heersers van de wereld te worden aan wie uiteindelijk alle volken eer en hulde zullen moeten brengen. 

2. Hun zaken doen met de niet-joden werden vaak gekenmerkt door oneerlijke praktijken, dat Shakespeares Shylock - zijn pond vlees afpersend - volgens de openbare mening overeenstemt met de algemene opvatting over hun karakter. 

Zo is er dus, onbewust, in de gedachte van de andere volken een wrok ontstaan tegen de aanspraak van de joden, dat zij begunstigde kinderen van God zouden zijn, terwijl zij alle anderen als stiefkinderen en heidenen beschouwen, voorbehouden voor de dag van de wraak, wanneer Israël hen triomferend met een ijzeren staaf zal besturen. Deze wrok wordt versterkt door beschouwing van de tegenwoordige [1918] handelwijze van de joden. 

Als de joden hun aanspraak van goddelijke begunstigden hadden ondersteund door een leven van edel en verheven gedrag, zouden zij waarschijnlijk bij veel mensen, waaronder zij verkeren, bewondering hebben afgedwongen. Zij zouden sommige personen hebben gestimuleerd tot navolging. Zelfs zij, die jaloers waren op hun bevoorrechte positie, zouden hen waarschijnlijk hebben gerespecteerd. Omdat zij zo hoog van zichzelf opgeven maar hun handelwijze daarmee vaak in tegenspraak is, is het jammer maar niet verwonderlijk, dat veel mensen een hekel aan hen hebben en dat zij vervolgd worden. 

U wordt gewaarschuwd het voorgaande niet zomaar als kritiek op de joden te beschouwen. Het is alleen juist om de fouten van anderen aan de kaak te stellen en hen te bekritiseren als men een opbouwend doel voor ogen heeft. Het is erg gemakkelijk de kleine gebreken in een ander op te merken, maar nog veel gemakkelijker voor de grote gebreken van onszelf blind te zijn. De reden waarom wij dit onderwerp over de joden, die zo hoog opgeven over zichzelf, bespreken, is alleen om te onderzoeken, of door de schijnwerper op de splinter in iemands oog te richten, wij niet een grote balk in die van onszelf vinden. Matt. 7:3. Als dat zo is hebben wij iets bereikt dat de moeite waard is om, in overeenstemming hiermee, die balk te verwijderen. 

Zolang wij volgens wereldse maatstaven leven en dingen doen die anderen doen, nu eens goed, dan weer slecht of er tussenin, schenkt niemand aandacht aan ons. Maar op het moment dat wij, net als de joden, beweren anders te zijn, wordt de maatschappelijke schijnwerper plotseling op ons gericht om te bepalen in hoeverre onze praktijk in overeenstemming is met onze leer. Dan worden wij steeds in de gaten gehouden, waar wij ook gaan en bij wat wij ook doen. Daarom rust op ons de grote verantwoordelijkheid ons zó te gedragen dat wij de leer van de Oudere Broeders tot eer strekken en in anderen het verlangen opwekken die leer aan te nemen. 

Laten wij daarom even stilstaan en de balans van onze daden in het afgelopen jaar opmaken en hierna, met het oog op onze zielengroei, ons toekomstig handelen bepalen. 

In de eerste plaats dienen wij te erkennen dat wij, meer dan wij verdienen, boven anderen bevoorrecht zijn doordat wij van de Oudere Broeders de leer van het Rozenkruis ontvingen. Het is te hopen dat wij hen daarvoor het hele jaar dankbaar waren. Laten wij hen nu speciale gedachten van dankbaarheid en liefde toezenden. Het is overbodig te zeggen dat zij hier niet naar uitzien; zij staan daarboven. Maar voor onze eigen zielengroei is die dankbaarheid noodzakelijk. 

Laten wij eens nagaan hoe wij deze waardevolle leer het afgelopen jaar hebben toegepast. Hebben wij tegenover anderen rechtvaardig gehandeld? Waren wij mild in ons oordeel en onze kritiek op anderen? Hebben wij geprobeerd ons te beheersen en evenwichtigheid aan te kweken en de zwakke plekken in ons karakter te bestrijden en te overwinnen? 

Waarin zijn wij geslaagd? Laten wij hopen dat ons handelen op zijn zachtst uitgedrukt, tenminste matig was. Want zoals de ophef van de joden over hun gedrag getoetst werd aan hun daden, zo zal ook de leer van de Oudere Broeders door de mensen volgens ons gedrag, die beweren hun volgelingen te zijn, beoordeeld worden. 

Het spreekt ook voor zichzelf dat wij aan het eind van onze terugblik moeten toegeven erg tekortgeschoten te zijn in het verwezenlijken van onze hooggestemde idealen waarnaar wij streven. Dit is altijd een kritiek punt waar onze geestelijke ontwikkeling op de rotsen van onze lafhartigheid dreigt schipbreuk te lijden, tenminste als wij een karakter hebben dat tobt over onze mislukkingen, of dat overdrijft. Een dergelijke instelling roept onheil op omdat het ons van de wil berooft om te overwinnen. Die instelling doet ons geloven dat het geen zin heeft te vechten omdat de tegenwerking te groot is. Wij verontschuldigen ons door te wijzen op de weerstand die er bij vrienden en familie tegen onze opvattingen bestaat, en de verplichtingen die onze tijd in beslag nemen, en dergelijke. Maar in feite ligt het probleem in onszelf. Als wij ons hierbij neerleggen, zullen wij zien dat onze vrienden ons minachten, al zullen zij dat niet openlijk tonen, zoals in het geval van de joden. 

In plaats van het pad van vooruitgang te verlaten, dienen onze mislukkingen ervoor om ons aan te sporen nog beter ons best te doen. Ons voornemen dient vastere vorm aan te nemen zodat wij het komende jaar, voor wat onze tekortkomingen betreft, onoverwinnelijk zijn. 

Iedereen kent zijn eigen tekortkomingen, de zonde die ons zo gemakkelijk verstrikt, en iedereen zal voor zichzelf de juiste oplossing moeten formuleren. Maar door die voornemens uit te voeren - op een manier dat onze zielengroei tot stand komt en ons schitterend gouden bruiloftskleed wordt geweven - zal het ons ongetwijfeld helpen als wij onze gedachten op hem vestigen die de deugd bezat waarnaar wij streven. Zulk een groot voorbeeld hebben wij in Christus die, ‘hoewel zelf zonder zonden, evenals wij, in elk opzicht beproefd werd.’ Laat hij ons daarom het komende jaar steeds voor ogen staan, dan kunnen wij van zielengroei verzekerd zijn. Dit is eveneens de beste propaganda die wij voor de Rozenkruisersleer kunnen maken. Want door volgens deze leer te leven zullen wij in anderen ongetwijfeld de wens opwekken in haar geluk te delen. 

### <h3 id="chapter-9">9: Mystiek licht op de [eerste] wereldoorlog; deel 1: Geheime bronnen</h3>

Zij die de Rozenkruisersleer bestuderen, weten dat onze geest onsterfelijk is en geen begin noch einde heeft. Dat wij in het verleden veel dagen in de grote school van ervaring hebben doorgebracht, iedere keer gehuld in een ander kinderlichaam van fijner weefsel, waarin wij kortere of langere tijd hebben geleefd. Als een dag in de levensschool beëindigd was, wierpen wij ons afgedragen en versleten sterfelijke omhulsel af om voor rust naar ons hemels thuis terug te keren en de opgedane ervaring, tijdens de nacht van de dood, in ons op te nemen, om later opnieuw geboren te worden om onze lessen in de levensschool voort te zetten waar wij de vorige keer gebleven waren toen wij naar huis werden teruggeroepen. 

Wij ontmoetten iedere dag in die levensschool andere geesten en gingen wij banden aan van liefde en haat. In volgende levens ontmoetten wij elkaar weer zodat de gemaakte schulden van het lot vereffend konden worden. Zo zijn de vrienden van nu, degenen met wie wij in een vorig leven vriendschap sloten en onze vijanden degenen met wie wij in het verleden onenigheid hadden. Op deze manier weven wij voortdurend het web van ons lot op het weefgetouw van de tijd en maken wij voor onszelf een gewaad van lichternis of duisternis, in overeenstemming met onze daden goed of slecht waren. 

Maar wij werken niet alleen ons persoonlijk lot uit. Een bekende uitdrukking is: geen mens leeft volkomen op zichzelf. Wij maken deel uit van een gezin, een familie, een volk, een land, een ras. Behalve door ons persoonlijk lot zijn wij verbonden door familie en nationaal lot omdat wij onder de hoede staan van engelen en aartsengelen die optreden als familie- en rasgeest. Deze grote geesten zijn het die op onze zaadatomen de rasvorm en gelaatstrekken van ons stoffelijk lichaam afdrukken. Op de zaadatomen van onze geestelijke lichamen prenten zij eveneens vaderlandsliefde en haatgevoelens in, omdat de rasgeest als een wolk over het land hangt dat bewoond wordt door de aan zijn zorg toevertrouwde mensen die al het materiaal voor hun geestelijke voertuigen of lichamen uit deze atmosfeer betrekken. Wij leven, bewegen en bestaan letterlijk in deze rasgeest. Uit hem worden onze lichamen gevormd ja, met iedere ademhaling ademen wij de rasgeest in zodat het volkomen waar is, dat hij ons nader staat dan handen en voeten. Deze rasgeest is het, die ons met liefde en haatgevoelens voor andere volken vervult en op die manier de vijandige en wantrouwende verhouding bepaalt die tussen bepaalde volken bestaat, en waardering en vertrouwen tussen andere. 

Volgens de Rozenkruisersleer wordt iedere geest binnen een periode van 2160 jaar - die de zon bij precessie of terugloop door een teken van de dierenriem nodig heeft - tweemaal geboren: eenmaal als man en eenmaal als vrouw. De reden is dat men in hetzelfde teken zowel ervaring als man en als vrouw opdoet. Op deze regel bestaan veel uitzonderingen, afhankelijk van de specifieke behoeften van die geest. Het is geen vaste wet want zij staat onder het beheer van verheven wezens die in christelijke terminologie Optekenende Engelen of Heren van het Lot worden genoemd. Het is hun functie de klok van het lot in het oog te houden en te zien wanneer de tijd rijp is om de oogst van het verleden binnen te halen. Dit geldt zowel voor de enkeling als voor landen. Als wij dan ook de specifieke eigenschappen van landen bestuderen die niet lang geleden in hevig gevecht met elkaar verwikkeld waren en het doel waarvoor zij streden en daarbij de bladzijden van hun geschiedenis terugslaan, behoeft men geen helderziende te zijn, noch intuïtie te hebben om dit te plaatsen en te zien hoe de oorsprong van het recente geschil in het verre verleden ligt. Historici menen dat de zonen van Albion, Groot-Brittannië, herbelichamingen zijn van de oude Romeinen. Occult onderzoek wijst uit dat dit niet helemaal juist is, omdat er een aantal vreemde elementen aanwezig zijn. Zij zijn echter in zo’n mate met het overheersende ras vermengd, dat deze bewering, praktisch gesproken, toch juist is. 

Als wij ons de geschiedenis van Rome voor de geest halen zien wij dat na de regering van de eerste zeven keizers, de democratie zich openbaarde in de vorming van een republiek die toen een aanvalsoorlog begon om de wereldheerschappij. In de loop van deze oorlog werd Rome met Carthago in een hevige strijd verwikkeld om de macht in de Middellandse Zee Om zich naar het westen te kunnen uitbreiden, probeerden de Romeinen de Carthagers uit Sicilië te verdrijven. De Carthagers waren in die tijd een machtig zeevarend volk, maar zij werden in 260 v. C. in hun eigen element door de Romeinen verslagen. In navolging van deze overwinning vielen de Romeinen Afrika binnen waar zij in het begin overwinningen behaalden. Maar de consul Regulus, die achterbleef, delfde zelf ten slotte het onderspit en werd gevangen genomen. Voor Romes vloot volgde het ene onheil na het andere en Carthago stond op het punt Sicilië weer te heroveren dat het had verloren toen Tetulus, de Romeinse consul, in 241 v. C. nog een beslissende overwinning op de Carthagers behaalde, die daarop besloten Sicilië en omringende eilanden te ontruimen. Dit maakte een einde aan de eerste Punische oorlog die 22 jaar duurde. 

Maar Carthago zou zich niet zo gemakkelijk gewonnen geven. Daar het in Rome zijn gelijke op zee vond, laaide de vijandelijkheden opnieuw op om in Spanje vaste voet te krijgen. De grote Carthaagse generaal Hannibal, die Rome hartgrondig haatte, probeerde tijdens de tweede Punische oorlog, die in 218 v.C. begon, deze stad in te nemen. Zijn plannen, in stilte beraamd, werden met ongeëvenaarde spoed uitgevoerd. Vanuit Spanje trok hij over de Pyreneeën naar Frankrijk, baande zich, ondanks vele hindernissen, een weg over de Alpen en daalde af naar Cisalpina in Gallië, met maar 26.000 overlevenden uit zijn leger van 50.000 man. Na verscheidene overwinningen op de Romeinen volgde de grote slag bij Cannae in 216 v.C. waar Hannibal een triomfantelijke overwinning behaalde. Macedonië en Sicilië schaarden zich achter de overwinnaar. Hannibal rukte zelfs op tot voor de Porta Collina van Rome. Maar concluderend dat de overmacht van Rome te groot was, trok hij verder naar Zuid-Italië, waar hij uiteindelijk werd verslagen en verplicht was Carthago om vrede te smeken. Zo kreeg Rome dus de heerschappij over de Middellandse Zee. 

De haat van Hannibal bleef echter even fel. Toen hij, en zijn landgenoten, de Carthagers, weer in het door land ingesloten Pruisen werden wedergeboren, terwijl de oude Romeinen de Britse eilanden als heersers der zee betrokken, was het onvermijdelijk dat er op de duur een grote strijd moest ontbranden. Evenals de vroegere Punische oorlogen de kiem legden voor de afgelopen [ 1e wereld]oorlog, zal die in de toekomst de strijd opnieuw doen oplaaien [ 2e wereldoorlog], tenzij wij een mentaliteit van liefde tonen tegenover de overwonnen vijand in plaats van die te behandelen zoals Rome in het verre verleden deed, zonder mededogen noch toegeeflijkheid. 

De militaire machthebbers moet de macht ontnomen worden anderen kwaad te veroorzaken. Het is beslist noodzakelijk dat de wereld voor een herhaling van een dergelijke ramp behoed wordt. De maatregelen, om het gewenste doel te bereiken behoren zo te zijn, dat niet alleen vrede voor het tegenwoordige leven wordt verzekerd, maar ook voor in de toekomst, als wij hen, waarmee wij in oorlog waren, met een ander uiterlijk ontmoeten. 

Er moet recht worden gedaan, maar dit moet door genade verzacht worden om voortdurende haat te voorkomen. Daarom zijn harde maatregelen als boycotten verkeerd. Het moet voldoende zijn dat de landen die de macht bezitten, een evenredig aandeel in de wereldhandel hebben. De jonge Amerikaanse natie die [in 1919] nog geen rasgeest heeft oordeelt onpartijdiger wat juist is en daardoor helderder dan een ander land . Ik hoop dan ook dat de Amerikaanse ideeën van recht zullen zegevieren. Laten wij er aan denken nooit kwaad met kwaad te kunnen goedmaken en dat wij moeten leven en laten leven. 

### <h3 id="chapter-10">10: Mystiek licht op de [eerste] wereldoorlog; deel 2: Met als gevolg stimulering van geestelijk gezicht</h3>

Hoe vreemd het ook mag schijnen, het is echter waar dat de meeste mensen meestal half slapen, ondanks dat hun stoffelijk lichaam intensief aan het werk schijnt. Onder normale omstandigheden is bij het grootste deel van de samengestelde mens het begeertelichaam het actiefst. Hij leeft bijna helemaal volgens zijn gevoelens en emoties en denkt zelden over het vraagstuk van zijn bestaan na, met uitzondering waar het in leven blijven betreft. 

Het merendeel van die mensen heeft waarschijnlijk nog nooit stilgestaan bij de grote levensvragen als: vanwaar kom ik; waar ga ik naartoe en waarom ben ik hier. Hun levenslichaam is steeds bezig de schade te herstellen die het begeertelichaam in het stoffelijk lichaam heeft veroorzaakt en dit van levenskracht te voorzien, die even later verspild wordt door het bevredigen van verlangens en emoties. 

Het is deze harde strijd tussen levens- en begeertelichaam die bewustzijn in de stoffelijke wereld doet ontstaan en zowel mannen als vrouwen zo krachtig wakker schudt, dat vanuit het standpunt van de stoffelijke wereld bezien mijn bewering, als zouden zij gedeeltelijk slapen, schijnbaar wordt tegengesproken. Desondanks zal men na onderzoek van alle feiten constateren dat dit juist is. Eveneens kunnen wij vaststellen dat deze stand van zaken geregeld wordt volgens het plan van de grote hiërarchieën die belast zijn met onze ontwikkeling. 

Wij weten dat er ooit een tijd was waarin de mens veel bewuster in de geestelijke wereld leefde dan in de stoffelijke wereld. Er was zelfs een tijd dat, hoewel hij een stoffelijk lichaam bezat, hij dit helemaal niet kon waarnemen. Om de mens te leren hoe dit stoffelijke instrument op de juiste manier te gebruiken om de stoffelijke wereld te veroveren en juist te leren denken, was het nodig dat hij een tijdje alles wat de geestelijke wereld betrof moest vergeten en al zijn energie aan stoffelijke zaken zou wijden. Hoe dit door het introduceren van alcohol als consumptieartikel en andere middelen is tot stand gebracht, is in De wereldbeschouwing der Rozenkruisers uiteengezet en behoeft dus niet herhaald te worden. Nu staan wij echter tegenover het feit dat de mensheid zo volledig in de materie is ondergedompeld, dat bij de meeste mensen de geestelijke lichamen helemaal op stoffelijk handelen zijn gericht en die met betrekking tot de geestelijke waarheden sluimeren. En waar zelfs de spot mee wordt gedreven alsof het voortbrengselen van een verwarde geest zijn. Zij die uit de slaap van het materialisme beginnen te ontwaken worden als fanatici geminacht die rijp zijn voor het gekkenhuis. Als men in die mentaliteit volhardt, zal de geest uiteindelijk in het lichaam kristalliseren. Het leven in de hemel – waar wij onze toekomstige omgeving en lichamen opbouwen - zal minder vruchten afwerpen. Want als wij hardnekkig aan het idee vasthouden dat er niets anders bestaat dan wat wij met onze zintuigen (zien, horen, voelen, ruiken, aanraken en ontleden) kunnen waarnemen, blijft deze instelling, die in het leven op aarde werd aangeleerd, in de tweede hemel voortbestaan. Met als gevolg dat wij daar de voorbereiding - die ons een proefveld en lichamen om daarin te werken moet geven - verwaarlozen, met als resultaat dat het snel met onze ontwikkeling is gedaan. 

Volgens de Rozenkruisersleer is de ziel het extract van onze verschillende lichamen. De ziel wordt gevormd door ervaring, wat de vernietiging van onze lichamen inhoudt, die weer het brood dat leven geeft voortbrengen dat als voedsel voor de geest dient. In de gewone ontwikkelingsgang heeft de vervolmaking van onze verschillende lichamen geleidelijk aan plaats. Tussen de levens op aarde in wordt dan de zielssubstantie verzameld en door de geest geassimileerd. Maar in een bepaalde periode in het omvangrijke leven, als wij een nieuwe spiraal betreden en er een andere fase in onze ontwikkeling begint, is het meestal nodig drastische maatregelen te nemen om de geest vanuit platgetreden paden in nieuwe, onbekende banen te leiden. 

Vroeger, toen wij niet zo individueel waren ingesteld en niet in staat waren zelf initiatief te nemen werden die veranderingen veroorzaakt door grote natuurrampen, die in feite door de goddelijke hiërarchieën – die onze ontwikkeling leiden - waren uitgedacht en als doel hadden massaal lichamen te vernietigen die voor de menselijke ontwikkeling in een bepaald opzicht hun dienst hadden gedaan. Terwijl voor hen, die met goed gevolg een nieuw pad konden betreden om als wegbereiders een nieuwe levensloop te beginnen, de omgeving veranderd werd. Dergelijke vernietigingen op grote schaal kwamen in vroeger tijden natuurlijk heel wat vaker voor dan later. Lemurië bezat de vereiste omstandigheden om steeds weer met een nieuwe groep te beginnen als de andere groep tekortschoot en moest worden vernietigd. In werkelijkheid was er in Atlantis niet één vloed maar drie; en tussen de eerste en de laatste lag een periode van ongeveer 750.000 jaar. Het is niet te verwachten dat vernietiging op grote schaal en het weer opnieuw beginnen zal ophouden voordat wij als geheel de noodzaak inzien dat wij een nieuwe weg moeten inslaan als wij aan het einde van een oude zijn gekomen. Maar de onzichtbare leiders van onze ontwikkeling gebruiken tegenwoordig een andere methode. Zij maken nu niet meer gebruik van natuurrampen om de oude situatie te veranderen voor iets nieuws dat beter is, maar maken gebruik van de verkeerd geleide energie van de mens zelf om dat, wat zij beogen, te bevorderen. Het ontstaan van de wereldoorlog is hier een voorbeeld van. Het doel was onze energie af te leiden van het zoeken naar brood dat de mensheid doet sterven en in ons de zielenhonger wakker roept, die ons prikkelt om in plaats van het materiële het geestelijke te zoeken. Het is een feit, dat wij zijn begonnen onze eigen redding tot stand te brengen en dingen zélf te doen, in plaats van ze door anderen te laten uitvoeren. Hoewel onbewust, leren wij hoe kwaad in goed om te zetten. 

Sommige mensen mogen denken dat de wereldoorlog alleen die paar miljoen mensen die er direct bij betrokken waren, heeft getroffen. Maar als men hierover nadenkt wordt duidelijk dat de hele wereldeconomie hier min of meer bij betrokken is. Er bestaat bijna geen land dat hieraan ontsnapt. Niemand kan doorgaan met op dezelfde rustige manier te leven als vóór het uitbreken van de oorlog. Vanuit de loopgraven van Europa reikten banden van verwantschap en vriendschap tot aan elk uithoek van de aarde. Veel mensen hadden verwanten in de ene of misschien wel beide groepen die met elkaar in strijd verwikkeld waren, en met belangstelling volgden wij hun lotgevallen. Maar ’s nachts, als onze stoffelijk lichamen sliepen en wij de begeertewereld betraden, ontkwamen wij er niet aan de hele tragedie te beleven en de ellende te voelen in de mate waarin wij gevoelig waren, want de begeertestromen gingen rond de hele wereld. In de begeertewereld bestaan tijd noch afstand. Wij zagen de loopgraven van Europa, waar wij ook woonden, en konden niet aan de indruk ontkomen die dit schouwspel op ons onderbewustzijn maakte. Verder had de strijd gevolgen die niet te vergelijken zijn met die van een natuurramp die zich veel sneller voltrekt en ook veel sneller voorbij is. Een natuurramp is bovendien plaatselijk en niet in staat die liefde en haat op te wekken die in de wereldoorlog zo’n grote rol speelden. 

Vroeger was het doel van de goddelijke hiërarchieën om de mens te leren hoe hij door stoffelijke middelen, stoffelijke resultaten kon behalen. De mens is vergeten hoe de subtielere krachten in de natuur te benutten zoals de energie die vrijkomt als graan ontkiemt, die in Atlantis werd gebruikt voor het opstijgen en voortstuwen van de luchtschepen. De mens is onkundig van de heiligheid van vuur en hoe dit geestelijk te gebruiken. Daarom wordt in de beste stoommachines maar ongeveer 15 % van die kracht gebruikt. Het is natuurlijk goed dat aan de menselijke macht paal en perk wordt gesteld. Want als iemand, bij wie geestelijke krachten ontwaken, in staat was die kracht te gebruiken, zou hij onze hele wereld en alles wat daarop is, kunnen vernietigen. Hoewel de mens nu de geestelijke vermogens die hem ter beschikking staan, goed of verkeerd benut, leert hij de les hoe zijn gevoelens in bedwang te houden en zich geschikt te maken voor het gebruik van de fijnere krachten die nodig zijn voor zijn ontwikkeling in het Aquariustijdperk. Dan gaat hij de dingen zien zoals ze zijn en neemt hij de nieuwe wereld waar die hij moet veroveren. 

Om dit te bereiken wordt er op twee manieren tewerk gegaan. Eén ervan is de komst van de dood in miljoenen gezinnen, die de echtgenoot, vader of broer wegrukt en de overlevenden achterlaat in het sombere vooruitzicht van gebrek aan financiën. 

De zon bestond voordat het oog er was en bouwde dat orgaan om te kunnen waarnemen. In de mens leefde toen, onbewust, de wens om te kunnen zien, hoewel hij geen idee had van de betekenis en het gebruik van het gezichtsvermogen. Maar in de wereldziel, die de zon schiep, berustte de kennis en de vereiste begeerte die het wonder teweegbracht. Dit geldt eveneens voor de dood. Toen ons bewustzijn voor het eerst in ons stoffelijk lichaam werd gericht en ons duidelijk voor ogen stond dat wij moesten sterven, was er in ons binnenste geen hoop. Maar na verloop van tijd voorzag de godsdienst ons van het bestaan van een onzichtbare wereld van waaruit de geest gekomen was om geboren te worden en waarheen de geest na de dood terugkeert. De hoop op onsterfelijkheid ontwikkelde in de mensheid langzamerhand het gevoel dat de dood niets anders dan een overgang is. De wetenschap heeft echter haar best gedaan om de mens van deze troost te beroven. 

Ondanks dat zullen de tranen die bij elk overlijden worden vergoten, de sluier wegvagen die de onzichtbare wereld voor onze smachtende blikken verbergt. Het sterke verlangen en het verdriet bij de dood van hen die wij, en zij die ons liefhebben, aan beide zijden, zullen de sluier uiteindelijk verscheuren. De tijd is niet ver meer dat het gevolg van dit alles zal bewijzen dat er geen dood bestaat, maar dat zij, die van ons heengingen, net zo levend zijn als wij. De kracht van deze tranen, van dit verdriet en verlangen, is in alle gevallen niet even sterk en de gevolgen verschillen aanmerkelijk, afhankelijk naarmate het levenslichaam in iemand is ontwaakt door handelingen van onzelfzuchtigheid en hulpvaardigheid. Dit volgens de occulte spreuk, dat alle geestelijke ontwikkeling met het levenslichaam begint. Het levenslichaam vormt de basis en er kan geen bovenbouw plaatsvinden voordat de onderbouw gelegd is. 

Met betrekking tot de tweede manier van zielsontplooiing, die wordt toegepast bij hen die daadwerkelijk aan de oorlog deelnemen, zijn er waarschijnlijk maar weinig mensen die zo’n zeldzame gelegenheid hebben gehad om de ware strijd te bestuderen als ikzelf. Ondanks alle wreedheid en het vreeslijke van dit alles, ben ik ervan overtuigd dat dit de grootste school van zielsontplooiing was die er ooit heeft bestaan. Want nergens was zoveel gelegenheid voor altruïstische liefde als op de slagvelden in Frankrijk. En nergens was de mens zo bereidwillig de kans om iets voor anderen te doen, te benutten. Daarom hebben de levenslichamen van veel mensen een versnelde ontwikkeling doorgemaakt, zoals zij waarschijnlijk nog in geen aantal levens zouden hebben bereikt. Daardoor zijn die mensen voor geestelijke trillingen gevoelig geworden en zeer vatbaar het nut in te zien, dat het eerst genoemde proces - het sterven van de mens - insluit. 

Als gevolg hiervan zullen er na verloop van tijd zich veel gevoelige mensen onder ons bevinden, die in een zo’n nauw contact met de geestelijke wereld staan, dat hun eensluidende verklaringen door de materialistische school niet meer de kop kan worden ingedrukt. Zij zullen een machtige factor blijken waar het de voorbereiding voor de geestelijke eisen voor het Aquariustijdperk betreft. 

‘Maar’, zullen sommigen zich afvragen, ‘zullen zij het geleerde niet vergeten als de ellende van de oorlog voorbij is?’ ‘Zullen niet veel mensen in dezelfde sleur terugvallen waarin zij voorheen leefden?’ Hierop kan ik antwoorden dat dit volgens mij nooit kan gebeuren. Want zolang als de geestelijke lichamen slapen, vooral het levenslichaam, kan men een materialistische levenswijze najagen. Maar als het levenslichaam eenmaal is ontwaakt en men van het brood dat leven geeft heeft geproefd, is dit net als het stoffelijk lichaam, blootgesteld aan honger, zielenhonger. Het knagen daarvan zal pas na een harde strijd gestild zijn. In het laatste geval zijn natuurlijk de woorden van Petrus van toepassing: ‘de laatste toestand van die mens is erger dan de eerste.’ 

Het is echter goed om in te zien, dat uit al dat onuitsprekelijke leed en die ellende van de oorlog, in de smeltkroes van de goden iets goeds wordt gebrouwen, en dat dit blijvend is. Dat wij onze gezamenlijke krachten mogen gebruiken om het goede voort te brengen, zodat wij een lichtend voorbeeld mogen zijn om de mensheid naar het nieuwe tijdperk te helpen leiden. 

### <h3 id="chapter-11">11: Mystiek licht op de [eerste] wereldoorlog; deel 3: Vrede op aarde</h3>

Een wereld, die genoeg heeft van het oorlogvoeren, die rood is van het bloed van miljoenen mensen die de hoop voor de toekomst vormden, de bloem van de jeugdige mannelijke bevolking, weeklagend van ondraaglijke pijn, hoopt op vrede, niet op een wapenstilstand om de tijdelijke vijandelijkheden te staken, maar op eeuwigdurende vrede. Zij streeft ernaar het probleem op te lossen om dit vurig gewenste doel te bereiken. Maar zij tast de gevolgen aan, onbekend met de menselijke wreedheid die nauwelijks onder een dunne laag vernis van beschaving verborgen lag, vóór zij tot uitbarsting kwam in de vulkaan van wie zijn vernielzucht wij onlangs getuigen waren en die wij nu diep betreuren. 

Pas als het verband tussen het voedsel van de mens en zijn karakter begrepen wordt, en de kennis om hartstocht te beteugelen en wreedheid uit te roeien wordt toegepast, kan er blijvend vrede heersen. 
In de vroege ochtendstond van onze beschaving, toen de mens in wording onder de directe leiding van hemelse hiërarchieën werkte, die hem op het pad van ontwikkeling opwaarts voerden, kreeg de mens voedsel zodat zijn verschillende lichamen zich op een behoorlijke en regelmatige manier konden ontwikkelen. En wel zó, dat deze van elkaar verschillende lichamen op de duur één samengesteld geheel zouden worden, dat een inwonende geest tot tempel zou kunnen dienen om door middel van een opeenvolging van wedergeboorten in aardse lichamen van steeds fijnere samenstelling, de levenslessen te leren. 

In dit ontwikkelingsproces van de mens worden vijf tijdvakken onderscheiden. In het eerste of Polaire tijdvak had de tegenwoordige mens alleen maar een stoffelijk lichaam, zoals de mineralen nu hebben. In de Bijbel wordt gezegd dat Adam uit rode aarde werd gemaakt. 

In het tweede of Hyperborese tijdvak werd een levenslichaam, uit ether gevormd, toegevoegd en de mens in wording bezat toen een lichaam als de tegenwoordige planten; hij was niet een plant, maar plantachtig. Kaïn, de mens uit die tijd, wordt in de Bijbel beschreven als een landbouwer. Zijn voedsel betrok hij uitsluitend uit het plantenrijk, want planten bevatten meer ether dan wat ook. 

In het derde of Lemurische tijdvak ontwikkelde de mens een begeertelichaam, een voertuig van hartstocht en gevoelens. Hij was toen samengesteld als een dier. Toen werd melk, een voortbrengsel van levende dieren, aan zijn voeding toegevoegd, want via melk kan gemakkelijk ingewerkt worden op gevoelens. Abel, de mens van die tijd, staat beschreven als een schaapherder. Nergens wordt gezegd dat hij een dier doodde om zich daarmee te voeden. 

In het vierde of Atlantische tijdvak werd een verstand ontplooid en werd zijn samengestelde lichaam de tempel van een inwonende geest, een denkend wezen. Maar het denken breekt zenuwcellen af: doodt, vernietigt en veroorzaakt verval. Om die reden bestond het nieuwe voedsel van de Atlantiërs uit lichamen van geslachte dieren. Hij doodde om te eten en de Bijbel beschrijft de mens uit die tijd als Nimrod, een geweldig jager. Gen. 10:9. 

Doordat de mens deze verschillende soorten voedsel tot zich nam, daalde hij steeds dieper in de materie af. Zijn vroegere, etherisch lichaam vormde zich binnenin hem tot een geraamte, dat steeds vastere vorm aannam. Gelijktijdig verloor hij langzamerhand zijn geestelijk waarnemingsvermogen. Maar de herinnering daaraan bleef hem altijd bij. Hij wist dat hij een balling uit zijn ware thuis, de hemelwereld, was. Om hem dit te doen vergeten en zijn aandacht volledig aan de verovering van de stoffelijke wereld te wijden werd in het vijfde of Arische tijdvak een nieuw product aan zijn voeding toegevoegd, namelijk wijn. Door zich duizenden jaren, sinds de mens uit Atlantis kwam, aan deze bedrieglijke alcoholische geest over te geven, zijn de verst gevorderde rassen ook het meest atheïstisch en materialistisch. Zij zijn allemaal dronken; zelfs al zegt iemand naar waarheid dat hij in zijn hele leven nooit sterke drank heeft aangeraakt, is het toch waar, dat het lichaam waarin hij functioneert, afstamt van voorouders die zich duizenden jaren kwistig tegoed deden aan alcoholische dranken. Daarom zijn de atomen, waaruit de lichamen van de westerling is samengesteld, niet in staat om de trillingshoogte te bereiken die noodzakelijk is om de geestelijke werelden waar te nemen, zoals de mens dat kon vóór wijn aan zijn voeding werd toegevoegd. Evenzo zal een kind, dat vegetarisch is opgegroeid, toch iets hebben overgehouden van de woeste aard van zijn vleesetende voorouders, hoewel minder dan zij die voortgaan van vlees een feestmaal te maken. De gevolgen van vleesvoeding, die voor de wordende mens bestemd was, zit diepgeworteld, zelfs in hen die er zich nu niet aan te goed doen. 

Is het dan verwonderlijk dat zij, die nog vlees en wijn gebruiken, soms terugvallen tot goddeloze wreedheid en gewelddadigheid die niet door fijnere gevoelens beteugeld worden en volgens mij, door de eeuwen heen van zogenaamde beschaving zijn aangekweekt? Zolang de mens door het eten van vlees en het drinken van de valse alcoholische geest zijn onsterfelijke geest in zijn binnenste onderdrukt, kan er nooit blijvende vrede op aarde bestaan. Want de aangeboren wreedheid die door vlees en alcohol wordt aangewakkerd, zal met tussenpozen bovenkomen en zelfs de meest altruïstische opvattingen en idealen wegvagen in een maalstroom van gewelddadigheid, een bacchanaal van genadeloze slachting die des te erger is naar het verstand van de persoon groot is en hem in staat stelt met zijn meesterbrein vernietigingsmethoden uit te denken, afschuwelijker dan wat ooit werd gezien. 

Het behoeft geen betoog dat de [eerste] wereldoorlog veel meer schade en vernieling heeft aangericht dan ooit tevoren werd opgetekend, omdat er meer werd gevochten met de hersenen dan met de spieren. Het menselijk vernuft, dat in vredestijd zo opbouwend bezig was, werd nu in dienst gesteld van vernietiging. Men kan veilig aannemen dat een volgende oorlog over vijftig of honderd jaar de aarde misschien zo goed als zeker zal ontvolken. Vanuit het standpunt van zelfbehoud is een duurzame vrede daarom een absolute noodzaak. Geen weldenkend mens kan zich, zonder onderzoek, veroorloven welke geopperde vooruitstrevend theorie ook met als doel oorlog tot iets onmogelijks te maken - terzijde te schuiven, zelfs niet al waren zij gewend die als een dwaze bevlieging te zien. 

Er zijn tal van bewijzen dat vleeseten gewelddadigheid aankweekt, maar ruimtegebrek weerhoudt mij dieper op dit facet in te gaan. Ik wil als duidelijk voorbeeld, wijzen op de bekende woestheid van roofdieren en de wreedheid van de vleesetende Amerikaanse indianen. Daartegenover tonen de buitengewone kracht en het zachtaardige karakter van os, olifant en paard, de invloed van plantaardig voedsel op dieren, terwijl de vegetarische en vredelievende oosterse volken eveneens een bewijs zijn voor de juistheid van mijn betoog, dit tegenover het eten van vlees wat niet met argumenten kan worden weerlegd. 

In het verleden heeft het eten van vlees het menselijk vernuft van lage orde bevorderd. Het heeft in het verleden zijn nut bewezen. Maar nu staan wij op de drempel van een nieuw tijdperk waarin belangeloze hulp geestelijke groei in de mens zal teweegbrengen. De ontwikkeling van het verstand zal ons een wijsheid brengen die ons voorstellingsvermogen ver te boven gaat. Maar vóór die wijsheid ons geschonken mag worden, moeten wij zo onschuldig worden als een pasgeboren kind, omdat wij anders geneigd zijn haar voor zelfzuchtige en vernietigende doeleinden te gebruiken dat een ongelooflijk gevaar voor onze medemensen inhoudt. Om dit te vermijden moeten wij vegetariër worden. 

Maar er zijn vegetariërs in soorten. In Europa dwingen de omstandigheden veel mensen ertoe het eten van vlees te laten. Dit zijn niet de echte vegetariërs, want zij hunkeren nog steeds naar vlees en voelen het gemis ervan als een ontbering en opoffering. Op de duur zullen zij er natuurlijk wel aan gewend raken. Na vele generaties zal het hun karakter zachtaardig en meegaand maken. Het zal duidelijk zijn dat dit niet het soort vegetarisme is dat wij nu nodig hebben. Er zijn ook mensen die uit gezondheidsoverweging geen vlees eten. Hun motief is egoïstisch en velen onder hen hunkeren waarschijnlijk naar ‘de vleespotten van Egypte’. Hun mentaliteit is niet zo dat hun wreedheid hierdoor spoedig zal verdwijnen. 

Maar er is nog een derde soort, die beseft dat al het leven Gods leven is en als men een levend wezen laat lijden dit verkeerd is. Uit medelijden zien zij af van het eten van vlees. Dit zijn de ware vegetariërs. Mensen met een dergelijke manier van denken zouden nooit een wereldoorlog kunnen voeren. Om deze reden behoren alle echte christenen dan ook geen vlees te eten. Dan zal ‘vrede op aarde voor alle mensen die hij liefheeft’ zonder twijfel een feit zijn. Dan zullen de volken hun zwaarden tot ploegijzers omsmeden en hun lansen tot hakken, opdat dood, verdriet en lijden zullen ophouden te bestaan en instrumenten worden die leven, liefde en geluk voortbrengen. 

Onze eigen veiligheid, die van onze kinderen, ja van de hele mensheid, dwingt ons te luisteren naar de inspirerende woorden van de dichteres Ella Wheeler Wilcox, die het volgende ontroerende gedicht schreef voor onze stomme medeschepselen: 

I am the voice of the voiceless; Ik ben de stem van de stemlozen,   
Through me the dumb shall speak de stomme spreken door mij.   
Till a deaf world’s ear Dat voor ‘s werelds dove oren   
Shall be made to hear mijn roepstem niet meer gaat verloren   
the wrongs of the wordless weak. voor wat hulpeloos is en onvrij.   

The same force formed the sparrow De mus en de mens, de koning,   
That fashioned man, the king. hen schiep toch dezelfde kracht:   
The God of the Whole Heeft God niet aan allen gegeven   
gave a spark of soul hetzelfde verlangen tot leven,   
To furred and feathered thing. aan wie veren draagt of een vacht?   

And I am my brother’s keeper; En ik ben mijn broeders hoeder;   
And I will fight his fight, voor zwakken sta ik steeds op post.   
And speak the word Voor dieren zal ‘k blijven strijden,   
For beast and bird en aan hen mijn pleidooien wijden,   
Till the world shall set things right. totdat men hen van onrecht verlost.   

### <h3 id="chapter-12">12: Mystiek licht op de [eerste] wereldoorlog; deel 4: De boodschap van blijheid</h3>

De recente [1914-1918] reusachtige strijd tussen de Europese volken verbrak het evenwicht in de hele wereld zodat zelfs bewoners van de verst verwijderde gebieden op aarde er erger door verontrust werden dan ooit tevoren. De mensen toonden vrees, haat, overdreven emotioneel gedrag, of neerslachtigheid, in overeenstemming met hun aard. Voor hen die een grondige studie van de levensmysteriën hebben gemaakt, en de werking van de natuurwetten in de geestelijke werelden begrijpen, is duidelijk dat de bewoners van de onzichtbare werelden in misschien nog grotere mate beïnvloed werden dan zij die in een stoffelijk lichaam leven dat door zijn grotere dichtheid het onmogelijk maakt de gevoelens in hun volle sterkte te ervaren. 

Omdat er geen geschikte middelen waren waarmee zij in bedwang konden worden gehouden, ontstond er na het uitbreken van de oorlog een steeds sterker wordende golf van emoties. De Oudere Broeders van de mensheid slaagden er in, door middel van inspanning en organisatie, na het eerste jaar een leger onzichtbare helpers samen te stellen uit personen die zelf door de poort van de dood waren gegaan. Die zelf het verdriet en lijden hadden gevoeld van een voortijdig overlijden, en van medelijden vervuld waren met betrekking tot hen die in drommen de drempel naar de onzichtbare wereld overschreden. Zij waren in staat die mensen te kalmeren en te helpen totdat zij hun evenwicht hadden herkregen. Later werden de gevoelens van haat en boosheid, die door de mensen in de stoffelijke wereld werden voortgebracht, echter zo sterk, dat er gevaar bestond dat die de overhand zouden krijgen. Daarom moesten er nieuwe maatregelen worden genomen om deze gevoelens tegen te gaan. Overal werden goede krachten gebundeld om het evenwicht te herstellen en de lagere gevoelens te onderdrukken. Eén van de manieren waarop de meeste mensen ertoe bijdroegen de ellende te vergroten en daardoor de oorlog te verlengden - hoewel zij baden om een spoedig einde - was door stil te blijven staan bij de verschrikkelijke kant ervan en vergaten naar de lichtere keerzijde te kijken. 

De lichtere keerzijde van die wrede oorlog? Dit is waarschijnlijk de vraag die bij de lezer opkomt. Wat wordt daarmee bedoeld? Sommige mensen schijnt het zelfs heiligschennis te spreken van een lichtzijde van een ramp die zijn weerga niet kent. Laten wij eens kijken of deze donkere wolk niet een lichtpuntje biedt, en of er geen methode bestaat om dat lichtpuntje steeds groter te maken tot de wolk uiteindelijk lichtgevend wordt? 

Enige tijd geleden werd mijn aandacht getrokken door een boek getiteld Pollyanna. 7 Pollyanna was het dochtertje van een zendeling die zo’n laag salaris had, dat hij er nauwelijks van kon leven. Zo nu en dan werden er bij de zendingspost kisten met gedragen kleding en van alles en nog wat afgeleverd om aan de geloofsgenoten uit te delen. Pollyanna hoopte dat er eens een kist zou komen met een kleine pop erin. Haar vader had zelfs geschreven of er bij de volgende zending niet een afgedankte pop voor zijn kind kon worden meegezonden. Toen de kist aankwam zat er in plaats van een pop een paar kleine krukken in. Toen hij de teleurstelling van het kind zag zei hij: ‘Er is één ding waarvoor wij blij en dankbaar kunnen zijn, namelijk dat wij de krukken niet nodig hebben.’ Toen begonnen ze ‘een spelletje te spelen’ zoals zij het noemden waarbij zij iets zochten en ook vonden om blij en dankbaar over te zijn. Wat er ook gebeurde, zij vonden altijd wel iets. Bijvoorbeeld toen zij gedwongen waren een eenvoudige maaltijd in een restaurant te gebruiken, omdat zij zich de heerlijkheden op de menukaart niet konden veroorloven. Dan was het hun gewoonte te zeggen: ‘Wat fijn is het dat wij zo van bonen houden,’ zelfs al zagen zij de gebraden kalkoen met zijn schrikbarend hoge prijs. Toen begonnen zij het spelletje ook aan anderen te leren, waarmee zij menigeen gelukkig maakten. Want er waren mensen bij die meenden dat zij nooit meer gelukkig konden zijn. 

7 Pollyanna, Eleanor H. Porter, Londen 1913, herdruk 1994. 

Ten slotte leden zij echt honger en Pollyannas moeder moest naar de hemel om haar kosten van levensonderhoud uit te sparen. Kort daarna overleed eveneens haar vader en bleef Pollyanna alleen achter, afhankelijk van de liefdadigheid van een rijke, maar prikkelbare en ongastvrije ongehuwde tante in Vermont. 

Ondanks de onwelkome ontvangst en het ongewenste verblijf die haar in het begin werden toegewezen, zag het meisje alleen maar redenen voor blijdschap. Zij straalde letterlijk vreugde uit waarvan het dienstmeisje en de tuinman onder de betovering kwamen en uiteindelijk zelfs de liefdeloze tante. De kale wanden en vloer van haar armzalig zolderkamertje werden door haar optimistische gedachten al gauw van schoonheid vervuld. Hoewel er geen platen waren was zij blij met het kleine venster dat uitzicht had op een landschap, mooier dan dat wat welke kunstenaar ook zou kunnen schilderen, op een tapijt van groen en goud zoals de knapste wever nooit eerder had geweven. Hoewel haar onbewerkte wastafel geen spiegel had, was ze blij dat ze hierdoor haar zomersproeten niet kon zien. Al had ze dan ook zomersproeten, was er dan geen reden om blij te zijn omdat het geen wratten waren? Of haar koffer al klein was en zij weinig kleren bezat, had ze dan geen reden voor blijdschap omdat ze vlug klaar was met uitpakken? En hoewel haar ouders niet bij haar waren, moest ze dan niet blij zijn dat ze bij God in de hemel waren? Nu zij niet met haar spreken konden was het dan niet heerlijk dat zij tegen hén kon praten? 

Fladderend als een vogel over veld en hei vergat zij de tijd van het avondeten. Toen zij bij thuiskomst naar de keuken werd gestuurd om daar een maal van brood en melk te maken, zei ze tegen haar tante die op tegensputteren was voorbereid: ‘Wat ben ik blij dat ik dat mag, want ik ben gek op brood en melk.’ Geen ongevoelige behandeling - en zij onderging er vele in het begin - of zij dacht dat er een of andere vriendelijke bedoeling achter zat en was er daarom blij om. 

Haar eerste bekeerlinge was het dienstmeisje dat gewend was met angst de wekelijkse wasdag tegemoet te zien en de maandag in wrevelige stemming te beginnen. Het duurde niet lang of het vrolijke meisje wist het voor elkaar te krijgen dat Nancy zich meer op de maandag verheugde dan op een andere dag, omdat er geen tweede wasdag bestond. Al gauw was ze blij dat haar naam van Hepsibah veranderd was in Nancy waaraan ze voorheen zo’n hekel had. Eens, toen Nancy uit protest tegen Pollyanna zei dat er bij een begrafenis niets was om blij over te zijn, antwoordde ze gevat: ‘Nou, we mogen blij zijn dat het niet de onze is.’ Zij leerde de tuinman, die half krom was van de reuma, toen die bij haar zijn nood klaagde, ook het spelletje van blijheid, door hem te vertellen dat hij, omdat hij half krom was, zich erop kon verheugen dat hij zich bij het wieden maar half hoefde te bukken. 

Dicht bij waar zij woonde was een prachtig huis waar een oude vrijgezel, een norse kluizenaar, woonde. Hoe meer hij haar afstootte, hoe vriendelijker zij werd en hoe vaker zij hem bezocht omdat niemand anders dat deed. In haar onschuld en uit medelijden, schreef zij zijn gebrek uit beleefdheid toe aan een of ander geheim verdriet en verlangde zij er nog meer naar hem het spelletje van blijheid te leren. Zij leerde het hem hoewel hem dat in het begin zwaar viel. Toen hij zijn been brak, was het niet gemakkelijk hem te laten inzien dat hij blij moest zijn dat hij maar één been had gebroken en toe te geven dat het veel erger zou zijn als hij evenveel benen had als een duizendpoot en die allemaal had gebroken. Haar opgewektheid deed hem op het laatst de zonneschijn liefhebben, de luiken te openen, de gordijnen open te schuiven en zijn hart voor de mensen open te stellen. Hij wilde haar adopteren. Maar toen dat niet lukte, nam hij een weesjongetje onder zijn hoede, dat hij toevallig op straat had ontmoet. 

Een vrouw, die eerst alleen maar zwart droeg, kreeg ze zover heldere kleuren te gaan dragen. Een andere vrouw die, hoewel ze rijk was, altijd neerslachtig was omdat haar gedachten zich richten op moeilijkheden die ze vroeger kende, richtte door toedoen van Pollyanna in het vervolg haar aandacht op de problemen van anderen. Daar het spelletje van blijheid haar leerde hoe vreugde in het leven van anderen te brengen werd zij er zelf ook vrolijk van. 

Buiten medeweten van het meisje, herenigde zij een echtpaar dat op het punt van scheiden stond in een gelukkig gezinsleven, door in hun verkilde harten de liefde voor hun dochtertje te doen ontbranden. Langzamerhand begon de hele stad het spel van blijheid mee te spelen en het aan anderen te leren. Onder invloed hiervan werden mannen en vrouwen heel andere wezens: de ongelukkige werd gelukkig, de zieke gezond, zij die op het punt stonden het verkeerde pad op te gaan keerden zich daar vanaf en de moedelozen vatten weer moed. 

Al gauw vond de belangrijkste arts in de stad het vaak nodig om Pollyannas aanwezigheid voor te schrijven, zoals hij vroeger gewend was een geneesmiddel voor te schrijven. ‘Dat meisje’ zei hij, ‘heeft meer effect dan een pot medicijnen. Als er iemand is die een zieke kan genezen, dan is zij het wel. Een dosis van haar heilzame levensvreugde werkt beter dan een kast vol medicijnen.’ Maar het grootste wonder dat het spel van blijheid veroorzaakte, was de verandering in het karakter van haar stijve, puriteinse tante. Zij, die Pollyanna alleen in haar huis had opgenomen omdat zij als familie zich hiertoe verplicht voelde, ontwikkelde onder de heilzame behandeling van haar nichtje langzamerhand een genegenheid, waarvan haar hart letterlijk overvloeide. Al gauw mocht Pollyanna haar zolderkamertje verruilen voor een gezellige kamer met platen, op dezelfde etage als die van haar tante. Zo kreeg zij het goede, dat zij tot stand bracht, veelvoudig terug. 

Het verhaal is maar fantasie, echter gebaseerd op feiten die in kosmische wetten hun oorsprong vinden. Wat dit meisje deed met betrekking tot de mensen in haar omgeving kunnen en behoren wij , die de Rozenkruisersleer bestuderen, in onze omgeving ook te doen, zowel in onze eigen kring als onder vreemden. 

Wat de toepassing hiervan op de oorlog betreft : kunnen wij niet in plaats van wanhopig bij nederlagen of ontsteld bij catastrofen - die in sensatieberichten worden meegedeeld – en in plaats van onze somberheid, haat en wrok en dergelijke gevoelens in anderen te versterken, een lichtpuntje vinden zelfs in zo’n schijnbaar onoverkomelijk onheil? Er is beslist reden om ons te verheugen bij de gedachte aan zelfopoffering die zoveel grootmoedige mensen beweegt hun baan, hun ruime inkomen en hun gerieflijke thuis op te geven voor wat hun ideaal toescheen, de wereld te verbeteren voor wie na hen komt. Want zij moeten er wel rekening mee houden dat zij misschien niet terugkeren om zelf de vruchten ervan te plukken. Kunnen wij ons er niet eveneens op verheugen dat veel bewonderenswaardige vrouwen, die in gemak en luxe zijn grootgebracht, hun huis en vriendinnen verlaten voor het zware werk van gewonden verplegen en te verzorgen? Uit al deze handelingen sprak altruïsme, ook uit die van hen die noodgedwongen thuis bleven en hun tijd beschikbaar stelden om te breien en te werken voor hen die het in de strijd zwaar te verduren hebben. 

Fel zijn de barensweeën waaronder altruïsme in miljoenen mensenharten wordt geboren. Vanwege het door de oorlog veroorzaakte lijden, wordt de mensheid zachtaardiger, eervoller en beter dan daarvoor het geval was. Als wij het pas geleden verdriet en leed vanuit dat standpunt bezien, als wij anderen kunnen leren uit te zien naar de zegen die uit dit leed en lijden voortvloeit, zullen wij ook zelf beter in staat zijn te herstellen van de druk en beter in staat zijn anderen te helpen net zo te doen. 

Op deze manier kan Pollyanna ons als voorbeeld dienen. Als wij serieus genoeg zijn zal onze zienswijze zich verspreiden en in de harten van anderen vrucht dragen. Omdat gedachten krachten zijn en goede gedachten meer kracht hebben dan slechte, omdat zij in overeenstemming zijn met onze ontwikkelingsgang, zal de dag spoedig aanbreken dat wij de overhand krijgen en helpen een duurzame vrede tot stand te brengen. 

Ik hoop dat u deze overwegingen ernstig zult opvatten en in praktijk brengt; want de nood is nu groot; groter dan ooit. 

### <h3 id="chapter-13">13: De mystieke betekenis van Pasen en De betekenis van de Rozenkruisersleer</h3>

Opnieuw heeft de aarde in haar jaarlijkse kringloop het lentepunt bereikt en vieren wij Pasen. De geestelijke straal die iedere herfst door de kosmische Christus wordt uitgestraald om de afgenomen levenskracht van de aarde te versterken, staat op het punt naar de troon van de Vader op te stijgen. De geestelijke activiteiten van bevruchting en ontkieming die tijdens de winter en in het voorjaar zijn doorgegaan, zullen onder invloed van de inwonende aardgeest leiden tot stoffelijke groei en het rijpingsproces in de komende zomer en herfst. De kringloop eindigt met het oogstfeest. Zo speelt zich elk jaar het grote werelddrama af, een eeuwige wedloop tussen leven en dood, ieder op zijn beurt overwinnaar of verliezer, in overeenstemming met hoe het rad zich wentelt. 

De gevolgen van deze cyclische in- en uitstroom blijven niet beperkt tot de aarde met haar planten- en dierenwereld. Zij oefent een even grote invloed uit op de mens, hoewel de meeste mensen zich niet bewustzijn van wat hen tot handelen aanzet. Het blijft echter een feit, of men zich hier al dan niet van bewust is, dat de aardse trillingen die in de lente de dieren doet pronken, ook de oorzaak is van het menselijk verlangen lichte en vrolijke kleding te dragen. In de zomer wordt de mens eveneens door de roep van de ongerepte natuur gedreven om ontspanning te zoeken voor zijn overspannen zenuwen door de overvolle steden vol bedrijvigheid, in een landelijke omgeving waar de natuurgeesten in veld en bos met hun toverstaf kunstwerken tot stand hebben gebracht. 

Daar tegenover staat de indaling van de geestelijke straal van de zon in de herfst die oorzaak is van het hervatten van de geestelijke activiteiten in de winter. 

Dezelfde ontkiemende kracht die het zaad in de aarde als zuurdesem doordringt en gereedmaakt zijn soort in grote hoeveelheid voort te planten, zet ook het menselijk verstand tot grotere activiteit aan en tot daden van altruïsme die de wereld verbeteren. Als deze grote golf van onbaatzuchtige, kosmische liefde, die met kerstmis op haar hoogtepunt is, geen vrede en welgezindheid uitstraalde, dan hadden wij in ons binnenste geen feeststemming die ertoe leidt anderen gelukkig te maken. Het wederzijds geven van kerstcadeautjes zou dan onmogelijk zijn waardoor wij verlies zouden lijden. 

Omdat Christus dag in dag uit over de heuvels en door de dalen van Judea en Galilea trok en de menigte onderwees, had iedereen hier profijt van. Want met zijn leerlingen voelde hij zich één, en die groeiden natuurlijk dagelijks [geestelijk] het snelst. Naarmate de tijd verstreek werd de band van genegenheid hechter, totdat op zekere dag genadeloze handen hun geliefde Leraar wegnam en hem op een schandelijke manier ter dood brachten. Maar hoewel lichamelijk gestorven, bleef hij enige tijd geestelijk met hen omgaan. Uiteindelijk steeg hij op naar hoger sferen en was er geen directe verbinding meer met hem. Bedroefd keken de mannen elkaar aan en vroegen zich af of dit het einde betekende. Zij hadden op zoveel gehoopt, zulke hoge verwachtingen gehad. Hoewel het door de zon gekoesterde landschap even groen en heerlijk was als voordat hij heenging, scheen de aarde koud en treurig omdat er grote verslagenheid aan hun hart knaagde. 

Hoewel de overeenkomst niet direct in het oog springt, geldt dat ook voor ons als wij proberen naar de geest te leven en het vlees te bestrijden. Als in de herfst de indaling van de Christusstraal begint, en het seizoen inluidt waarin geestelijkheid de overhand heeft, nemen wij het plotseling waar en beginnen in dit gezegende jaargetijde gretig onze ziel te verkwikken. Wij voelen iets dergelijks als zijn leerlingen, toen zij met Christus omgingen. Naarmate het seizoen vordert wordt het steeds gemakkelijker om vertrouwelijk met hem om te gaan, als het ware in persoonlijk contact. Maar in de jaarlijkse loop van de gebeurtenissen, laten Pasen en de hemelvaart van de Christusstraal tot de Vader, ons in een soortgelijke toestand achter als de leerlingen, toen hun geliefde leermeester heenging. Wij voelen ons verlaten en bedroefd en zien de wereld als een sombere woestenij en kunnen de reden van ons verlies niet begrijpen, dat toch even natuurlijk is als eb en vloed, en dag en nacht, fasen van ons tegenwoordige tijdperk van afwisselende kringlopen. 

In deze houding schuilt gevaar. Als wij toelaten dat zij vat op ons krijgt zijn wij geneigd ons werk neer te leggen en dromers te worden, ons evenwicht te verliezen en gerechtvaardigde kritiek van anderen uit te lokken. Een dergelijke houding is verkeerd. Want zoals de aarde zich stoffelijk inspant om in de zomer overvloedig voort te brengen nadat zij in de winter een geestelijke impuls gaf, behoren ook wij ons in te spannen om op aarde vruchten voort te brengen als wij het voorrecht hadden ons één met de geest te voelen. Als wij zó handelen, zullen wij eerder tot voorbeeld dienen dan dat men ons verwijten maakt. 

Als iemand goud oppot, denken wij aan een vrek die meestal wordt geminacht. Maar er bestaan mensen die even toegewijd zijn in het vergaren van kennis als de vrek in het bijeengaren van goud. Mensen die zich verlagen iedere uitvlucht aan te grijpen om aan hun verlangens toe te geven, en even angstvallig hun kennis bewaken als de vrek zijn schat. Zij begrijpen niet dat door zich zo te gedragen, zij de poort naar geestelijke wijsheid sluiten. De oude Noorse sagen kenden een gelijkenis die dit symbolisch toelicht. Zij verhaalt dat iedereen die op het slagveld viel – de sterke geesten die de goede strijd tot het einde gestreden hebben – naar het Walhalla8 gaan om bij de goden te verblijven, terwijl zij, die in bed sterven of door ziekte – de geesten die zich op de levensstroom lieten meevoeren – naar het sombere Niflheim9 gaan. De dappere strijders in het Walhalla, vergastten zich dagelijks aan het vlees van de beer Scrimner die zo was samengesteld dat, zodra er een stuk vlees van hem werd afgesneden, dit meteen weer aangroeide, zodat het nooit opraakte. Dit voorbeeld symboliseert dus duidelijk ‘kennis’, want hoeveel wij hiervan ook aan anderen geven, wij behouden er zelf altijd evenveel van. 

8 Walhalla, zaal van de gesneuvelden, het godenpaleis. 

9 Niflheim, het nevelgebied, het dodenrijk. 

Wij hebben dus de plicht om wat wij aan kennis bezitten door te geven. Want ‘van iedereen aan wie veel gegeven is, zal veel worden geëist.’ Lucas 12: 48. Het is hier misschien niet misplaatst een ervaring te vertellen die dit feit toelicht, want het was de laatste beproeving die ik onderging voordat mij de leer die in De wereldbeschouwing der Rozenkruisers is weergegeven, werd toevertrouwd. Zelf wist ik toen natuurlijk niet dat ik op de proef werd gesteld. Het deed zich voor in de tijd dat ik naar Duitsland ging [nov. 1907] op zoek naar een leraar die naar ik geloofde, in staat was mij verder te helpen op het pad van volmaking. Maar toen ik zijn [Steiners] leer grondig onderzocht had en hij moest toegeven dat er bepaalde inconsequenties in waren die hij niet kon verklaren, raakte ik in diepe wanhoop en maakte ik mij op voor de terugreis naar Amerika. Toen ik in mijn stoel zat en mijn teleurstelling overpeinsde, kreeg ik het gevoel dat er iemand aanwezig was. Ik keek op en zag degene die sindsdien mijn Leraar werd. Met schaamte herinner ik mij hoe nors ik hem vroeg wie hem gezonden had en wat hij wenste, want ik was zeer ontstemd. Ik aarzelde geweldig voordat ik zijn hulp aannam betreffende de punten die mij naar Europa hadden doen komen. Tijdens de eerstvolgende dagen verscheen mijn nieuwe kennis verscheidene malen in mijn kamer terwijl hij mijn vragen beantwoordde en mij hielp bij het oplossen van problemen, die mij vroeger voor raadsels stelden. Maar omdat mijn geestelijk gezicht toen maar weinig ontwikkeld was en niet steeds onder controle, stond ik tamelijk sceptisch tegenover dit alles. Zou het geen zinsbegoocheling kunnen zijn? Ik besprak de kwestie met een vriend. De antwoorden op mijn vragen, zoals de verschijning mij die gaf, waren duidelijk, bondig, en zeer logisch. Zij waren ter zake en in alle opzichten boven al datgene waar ik mij een voorstelling van kon maken. Wij kwamen dus tot de gevolgtrekking dat mijn ervaringen echt moesten zijn. 

Enige dagen later vertelde mijn nieuwe vriend mij dat de Orde waartoe hij behoorde, een volledige oplossing had voor de raadselen van het heelal, verreikender dan welke bekende leer ook. Dat men mij die leer wilde meedelen op voorwaarde dat ik er in toestemde haar als een onschendbaar geheim te bewaren. Toen keerde ik mij boos tot hem: ‘Aha nu zie ik eindelijk uw ware gedaante! Nee, als u hebt wat u beweert en als dit het ware is, is het goed dat iedereen het weet. De Bijbel verbiedt ons uitdrukkelijk het Licht te verbergen, en ik wens niet uit de bron van kennis te putten terwijl talloze mensen hongeren naar een oplossing voor hun problemen, zoals ik nu.’ Daarop ging mijn bezoeker heen en bleef weg. Ik kwam tot de conclusie dat hij een afgezant van de Zwarte Broeders was. 

Ongeveer een maand later was ik ervan overtuigd, dat ik in Duitsland geen verdere geestelijke verlichting kon krijgen en besprak daarom passage op een stoomschip naar New York. Omdat het druk was, moest ik een maand op een hut wachten. 

Toen ik, na mijn plaatsbewijs te hebben gekocht, in mijn kamer terugkeerde, stond daar mijn versmaadde Leraar en weer bood hij mij onderricht aan, op voorwaarde dat ik haar geheim zou houden. Ditmaal was mijn weigering waarschijnlijk nóg nadrukkelijker dan de vorige keer, maar hij ging niet weg. In plaats daarvan zei hij: ‘Ik ben blij te horen dat u weigert, mijn broeder, en ik hoop dat u altijd even vurig zult zijn in het verspreiden van onze leer, zonder aanzien van de persoon, net zoals u bij deze weigering was. Dat is de echte voorwaarde om de leer te ontvangen. 

Van weinig belang is hoe mij toen aanwijzingen werden gegeven om een bepaalde trein op een zeker station te nemen en naar een plaats te gaan waarvan ik nog nooit had gehoord. Hoe ik daar de Oudere Broeder in zijn stoffelijk lichaam ontmoette, naar de Tempel werd geleid en de belangrijkste aanwijzingen ontving die in onze literatuur vervat is. Het gaat erom, dat als ik er in had toegestemd de leer geheim te houden, ik natuurlijk ongeschikt zou zijn geweest als boodschapper van de Broeders en zij dan naar een ander hadden moeten zoeken. Voor iedereen geldt, dat als wij de geestelijke zegeningen die wij ontvangen opzamelen, het kwaad op de loer ligt. Laten wij daarom in deze paastijd de aarde tot voorbeeld nemen. Laten wij in de stoffelijke wereld van de daad, vruchten van de geest voortbrengen die de afgelopen winter in onze ziel werden gezaaid. Dan zullen wij jaarlijks rijkelijk gezegend worden. 

### <h3 id="chapter-14">14: Pasen [1918]</h3>

Alweer is het Pasen. De donkere, sombere winterdagen zijn voorbij. Moeder Natuur neemt het koude sneeuwkleed van de aarde af, en het omhulsel van ontelbare zaden, die zich in de zachte grond schuilhielden, barst open en kleden de aarde in een zomerkleed, een uitbundige en bonte kleurenpracht waarmee het huwelijksprieel voor de parende vogels en zoogdieren wordt gereedgemaakt. Zelfs in dit, door oorlog verscheurde jaar, klinkt de levenszang luid boven de klaagzang van de dood uit. ‘Dood waar is je overwinning? Dood, waar is je angel?’ 1 Kor. 15:55. Christus is als eerste opgestaan. ‘Hij is de opstanding en het leven; wie in hem gelooft zal nooit sterven.’ Joh. 11:25, 26. 

Zo is in dit jaargetijde de gedachte van de beschaafde wereld op Pasen gericht, waarmee wij de dood en opstanding gedenken van hem, wiens levensgeschiedenis in de evangeliën beschreven wordt, en die wij kennen als Jezus. Maar een christenmysticus heeft een dieper en verreikender inzicht in deze jaarlijks terugkerende kosmische gebeurtenis. Voor hem bestaat er een jaarlijkse doordringing van de aarde met het kosmische Christusleven: een inademing die in de herfst begint en in de winter, tijdens het kerstfeest zijn hoogtepunt bereikt, en een uitademing die met Pasen haar dieptepunt bereikt. De inademing of bevruchting openbaart zich in de schijnbaar inactieve winter, maar de uitademing van het Christusleven uit zich als de opstandingskracht die aan alles wat op aarde leeft en beweegt, nieuw en overvloedig leven schenkt. Niet alleen om zichzelf te handhaven, maar ook om zich voort te planten, en te blijven voortbestaan. Op die manier wordt dus jaarlijks het kosmische drama van leven en dood onder al de zich ontwikkelende schepselen, van hoog tot laag, opgevoerd. Want zelfs de grote en verheven kosmische Christus, wordt in zijn mededogen aan de dood onderworpen, door een deel van het jaar onze belemmerende aarde binnen te treden. Het is daarom nuttige om enige gedachten over dood en wedergeboorte, die wij vaak geneigd zijn te vergeten, voor de geest te halen. 

De kosmische symboliek van het leven vinden wij in elke godsdienst terug. Om te beginnen in de oude Edda’s van de Scandinaviërs, grijs van ouderdom. Zij verhalen van het wereldei dat door de ijzige wind van Nevelheim werd afgekoeld, maar door de vurige adem van Mispelheim verhit werd, totdat de verschillende werelden en de mens ontstonden. Als wij ons naar het zonnige zuiden keren, treffen wij in de Veda’s van India dezelfde geschiedenis aan in de Kalahansa, de zwaan in tijd en ruimte, die het ei legde dat ten slotte de wereld werd. Bij de Egyptenaren treffen wij de gevleugelde bol aan en de eierleggende slang, zinnebeelden van de wijsheid die in onze wereld geopenbaard wordt. Daarna namen de Grieken dit symbool over en vereerden het in hun mysteriën. De Druïden hielden het in stand, en het was bekend bij de bouwers van de grote slangenheuvel10 in Ohio, en heeft tot op heden zijn plaats in de symboliek zélf behouden, hoewel de meeste mensen blind zijn voor het mysterium magnum, het grote mysterie, dat het verbergt en openbaart, namelijk het levensmysterie. 

10 De Serpent Mound of Slangenheuvel, is ongeveer 400 meter lang en 1 meter hoog, gelegen op het plateau van de Serpent Mound krater in de buurt van Adams County in Ohio. Men denkt dat het ca. 1070 n. Chr. is ontstaan, en gemaakt werd door de NoordAmerikaanse indianen. 

Als wij de eierschaal openbreken zien wij daarin alleen maar enige gekleurde vloeistoffen van verschillende stroperigheid. Maar onder de vereiste temperatuur vinden er al gauw een aantal veranderingen plaats. Binnen korte tijd breekt een levend wezen de schaal open en komt daaruit tevoorschijn, klaar om zijn plaats onder zijn bloedverwanten in te nemen. De tovenaar in zijn laboratorium kan de stoffen waaruit een is samengesteld, precies namaken en in een schaal doen, en zo een kopie van een ei maken. Maar op één punt verschillen zij; uit dit kunstmatige product kan geen levend wezen gebroed worden. Het zal dan ook duidelijk zijn dat in het ene iets ondefinieerbaars moet zijn, dat in het andere ontbreekt. 

Dit eeuwenoude mysterie van de voortplanting van de soort, is dat wat wij leven noemen. Zelfs met de beste microscoop kan niemand dit leven in de bestanddelen van het ei zien, hoewel het er moet zijn gezien de veranderingen die in het ei plaatsvinden. Maar dan moet het leven ook onafhankelijk van deze stof bestaan. Het mysterieuze symbool van het ei leert ons dus, dat hoewel het leven instaat is de stof te vormen, het niet van deze stof afhankelijk is om te bestaan. Het leidt een zelfstandig bestaan. Omdat het leven geen begin heeft, kan het ook geen einde hebben, wat door de vorm van het ei wordt gesymboliseerd. 

Ik ben ontzet over het bloedbad op het Europese slagveld. En moet dat wel zijn over de manier waarop de slachtoffers uit hun stoffelijk lichaam worden gerukt. Als wij bedenken dat de gemiddelde levensduur [rond 1918] maar 50 jaar of minder is, zodat de dood in 50 jaar een oogst van 1500 miljoen binnenhaalt, wat 30 miljoen per jaar is en 2½ miljoen per maand, dan is dat aantal niet noemenswaardig verhoogd. Als wij de ware kennis bezaten door het symbool van het ei uitgedrukt, dat het leven eeuwig is, zonder begin noch eind, dan stelt dit symbool ons in staat te voelen en te begrijpen dat zij, die uit het stoffelijk bestaan zijn weggerukt, alleen maar een cyclische reis doormaken die overeenkomt met het kosmische Christusleven, dat de aarde in de herfst binnentreedt en met Pasen weer verlaat. Zij die gedood worden, gaan alleen maar de onzichtbare wereld binnen, van waaruit zij later een nieuwe onderdompeling in de stoffelijke wereld ondergaan en, als alle levende organismen, binnentreden in het van de moeder. Na de zwangerschap verschijnen zij weer in de stoffelijke wereld om in de levensschool nieuwe lessen te leren. 

Zo zien wij dat de belangrijke wet van overeenkomst, in elk stadium en in alle levensomstandigheden, werkt. Wat in het groot met de kosmische Christus gebeurt, weerspiegelt zich in het leven van hen die wordende Christussen zijn. Dit stelt ons in staat de tegenwoordige strijd blijmoediger te bezien. 

Wij dienen eveneens goed te begrijpen dat de dood, onder de tegenwoordige omstandigheden, een kosmische noodzaak is. Want als wij voor altijd gevangen zouden zitten in een lichaam zoals dat waarvan wij nu gebruik maken en steeds weer in dezelfde omgeving geplaatst werden, zou onze lichamelijke zwakheid, en het onaangename karakter van de omgeving, ons al heel gauw genoeg van het leven doen krijgen, zodat wij om vrijlating zouden smeken. Het zou iedere vooruitgang belemmeren en het ons onmogelijk maken om tot groter hoogte te stijgen, zoals nu, door wedergeboorte in nieuwe lichamen in een steeds wisselende omgeving die ons nieuwe mogelijkheden om te groeien biedt, mogelijk is. Wij mogen God daarom danken, dat zolang voor onze verdere ontwikkeling geboorte in een stoffelijk lichaam nodig is, voor verlossing door de dood wordt gezorgd, om ons op die manier van een lichaam, waaraan wij ontgroeid zijn, te verlossen. Opstanding en een nieuwe geboorte onder de lachende hemel van een nieuwe omgeving geven ons opnieuw de kans met een schone lei te beginnen en de lessen te leren die wij ons vroeger niet konden eigen maken. Door deze methode zullen wij eens, als de herrezen Christus, volmaakt worden. Hij beval het en zal ons helpen dit tot stand te brengen. 

### <h3 id="chapter-15">15: De wetenschappelijke methode van geestelijke ontplooiing; deel 1: Materiële overeenstemming</h3>

Doordat onze geest, door involutie, in een stoffelijk bestaan neerdaalde, lag onze lijn van vooruitgang helemaal in de materiële ontwikkeling. Maar omdat wij het dieptepunt van stoffelijkheid hebben bereikt en boven het materiële beginnen uit te rijzen, wordt geestelijke ontplooiing, als noodzakelijk element in onze ontwikkeling, van groter gewicht, hoewel wij nog steeds belangrijke lessen van de stoffelijke kant van ons bestaan hebben te leren. Dit geldt voor iedereen, maar natuurlijk vooral voor hen die er al bewust naar streven een geestelijk leven te leiden. Het kan daarom nuttig zijn om de Rozenkruisersleer van een andere kant te onderzoeken, namelijk de wetenschappelijke methode om tot deze geestelijke ontplooiing te komen. 

De oudere generatie, vooral in Europa en de oostelijke staten van Amerika, zal zich ongetwijfeld met plezier het dwalen langs rustige, landelijke wegen herinneren. Hoe zij dikwijls langs een kabbelend stroompje liepen met een oude, rustieke watermolen. Het krakende waterrad deed moeizaam de primitieve machines daar binnenin draaien, die alleen gebruik maakten van een deel van de kracht die in het stromende water school dat onbenut en nutteloos verder stroomde. Maar later ontdekte een nieuwe generatie de mogelijkheden die benut konden worden door een praktisch gebruik van deze enorme energie. Ingenieurs legden dammen aan om het water tegen te houden dat vroeger onbenut verder stroomde. Zij leidden het water via pijpleidingen langs turbines, die op wetenschappelijke grondslag waren ontworpen, en bespaarden veel energie door alleen het water dat nodig was om de raderen rond te draaien, door te laten. 

Hoewel de ontworpen moderne turbines een grote verbetering waren in vergelijking met hun primitieve voorgangers, was ook hun werking begrensd. De enorme energie kon alleen op de plaats waar de kracht zich bevond worden gebruikt en deze plaatsen liggen meestal ver van de bewoonde wereld verwijderd, waar deze kracht het hardst nodig is. Door met de natuurwetten samen te werken had de mens een dienaar van onuitputtelijke energie gekregen. De vraag was hoe die te benutten waar zij het hardst nodig was. Om dat probleem op te lossen werd er opnieuw een beroep op de natuurkrachten gedaan. Aan de turbines werden generators gekoppeld waardoor de waterkracht werd omgezet in elektrische energie. Volgens de natuurwetten bleek dat nieuwzilver11 of argentaan, en koper elektriciteit gemakkelijk geleiden. Omdat koper goedkoper is dan nieuwzilver werd er voor koper gekozen. Via koperen leidingen kon nu de elektriciteit, opgewekt door de krachtcentrales, gebruikt worden waar zij nodig was. Bedenk dat wij deze krachten niet kunnen dwingen iets te doen. Als wij ervan gebruikmaken is dat in samenwerking met de natuurwetten die hun toepassing bepalen, door het kiezen van de weg van de minste weerstand om een maximum aan energie te verkrijgen. Als er voor kabels van ijzer of nieuwzilver, die een tamelijk hoge weerstand hebben, zou zijn gekozen, was een groot deel van de elektriciteit verloren gegaan. Bovendien zouden er andere verwikkelingen zijn ontstaan, maar dat terzijde. Door samenwerking met de natuurwetten en het kiezen van de weg van de minste weerstand krijgen wij de beste resultaten op de gemakkelijkste manier. 

11 ‘Duits zilver’ ook nieuwzilver of argentaan. Het bestaat voor 52-80% uit koper, 10-35% uit zink en 10-35% uit nikkel; ook wit koper genoemd. 

Er waren nog andere problemen waarmee de experimentatoren werden geconfronteerd. Men ontdekte dat elektriciteit altijd via de kortste weg de aarde zoekt. Men zag zich daarom gedwongen de stroomkabel op de een of andere manier van de aarde gescheiden te houden om weglekken van energie te voorkomen, zoals een hoge muur een gevangene weerhoudt te ontsnappen. Er moest iets gevonden worden waarvoor elektriciteit een natuurlijke afkeer had. Dat bleken glas, porselein en bepaalde vezels te zijn. Zo losten wetenschap en vindingrijkheid, in samenwerking met de natuurwetten, het probleem op. 

De toepassing van wetenschappelijke methoden op andere levensproblemen, zoals de tuinbouw, heeft tot voordeel en gemak van de mensheid eveneens prachtige resultaten opgeleverd. Zij laat 200 grassprietjes groeien waar er vroeger, op de primitieve manier, zelfs geen enkele grasspriet voedsel kon vinden. Veredelaars als bijvoorbeeld Luther Burbank, hebben verbeteringen in de wilde variëteiten van groenten en fruit aangebracht. Zij maakten ze groter, sappiger en smakelijker en meer vruchtdragend. Waar andere wetenschappelijke methoden die van vroeger, die op stom toeval werkten, hebben verdrongen, zijn dezelfde gunstige resultaten bereikt. Maar, zoals ik al eerder zei, en dat voor onze beschouwing van belang is, alles wat er gedaan werd, werd bereikt door samenwerking met de natuurwetten. 

Het hermetisch axioma ‘zo boven zo beneden’, verkondigt de wet van overeenkomst die de sleutel tot alle mysteriën is, zowel geestelijk al stoffelijk. We kunnen gerust besluiten dat dát, wat juist is bij gebruik van wetenschappelijke methoden voor stoffelijke problemen, van evenveel waarde is als dat wordt toegepast om geestelijke raadsels op te lossen. Een vluchtige terugblik op de godsdienstige ontwikkeling in het verleden is voldoende om aan te tonen dat die allesbehalve wetenschappelijk en systematisch was en dat oppervlakkige methoden de overhand hadden. Door hun aanleg voor toewijding zijn enkele mensen tot ongekende hoogte van geestelijkheid gestegen en in de loop der eeuwen als heiligen bekend geworden, die op hun pad geestelijk licht verspreidden en aantonen wat men kan bereiken. Maar hoe die verheven geestelijkheid werd bereikt is voor iedereen een mysterie, zelfs voor hen die hier vurig naar verlangen en dat zijn tegenwoordig helaas maar vrij weinig personen. 

De Oudere Broeders van het Rozenkruis hebben een wetenschappelijke methode uitgedacht die, als zij wordt volgehouden en consequent gevolgd, de latente zielenkrachten in iedereen zal ontwikkelen, even zeker als voortdurende inspanning de mens in zijn streven op stoffelijk gebied bekwaam maakt. Om dit te begrijpen is het in dit geval nodig dat u van de feiten bewust bent. Het was het oude, primitieve molenrad dat de man van de wetenschap het idee ingaf hoe waterkracht praktisch en voordeliger te benutten. Als wij eerst de natuurlijke ontwikkeling van zielenkracht tijdens de evolutie bestuderen, zullen wij in staat zijn het grote en heilzame resultaat in deze belangrijke zaak te begrijpen dat voortkomt uit de toepassing van wetenschappelijke methoden. Onderzoekers van de Rozenkruisersleer zijn natuurlijk bekend met de belangrijkste punten in dit proces van de menselijke ontwikkeling tijdens onze evolutie. Maar er zijn waarschijnlijk veel mensen die hiervan niet op de hoogte zijn en ik zal voor hen een uitgebreidere uiteenzetting geven dan anders nodig is. 

De wetenschap zegt terecht dat een onzichtbare, niet tastbare stof, ether genaamd, alles doordringt; van de dichtste vaste stoffen tot de lucht die wij inademen. De wetenschap heeft nog nooit ether gezien, gemeten of geanalyseerd, maar moet om verschillende verschijnselen te kunnen verklaren – zoals het overbrengen van licht door lege ruimte – haar bestaan erkennen. Hierbij is, zoals de wetenschap zegt, de ether de middenstof om het licht door een luchtledige ruimte over te brengen. Op die manier brengt de ether een afbeelding van alles buiten onszelf, binnen onze gezichtskring, naar ons over en drukt dit af op het netvlies van onze ogen. Op dezelfde manier als wanneer een cameraman een aantal opeenvolgende scènes opneemt, brengt de ether de beelden van al die opnamen, de beweging die de acteurs maken en dergelijke, tot in het kleinste detail door de lens van de camera op de film over. Als er zich in onze ogen een zelfde gevoelige film van voldoende lengte zou bevinden om de beelden op te slaan, zouden wij aan het eind van ons leven een volledig overzicht van iedere gebeurtenis die daarin heeft plaatsgevonden, bezitten. Dat wil zeggen, als wij dat konden waarnemen. Maar veel mensen schieten hierin in menig opzicht tekort. Maar er is één ding dat wij allemaal moeten doen om in leven te blijven: ademen. De natuur, wat een andere benaming voor God is, heeft dus terecht verordend dat dit verslag, door dit universeel gebruikte middel, bewaard wordt. Van ieder moment van handeling in het toneelspel van ons leven, vanaf de eerste ademtocht tot aan de laatste snik, bevat de ether die door onze longen wordt ingeademd, een volledig beeld van onze handelingen in onze onmiddellijke omgeving en de handelingen van andere mensen waarmee wij in aanraking kwamen. Dit verslag wordt op één enkel atoom afgedrukt dat in de linker hartkamer, in de hartpunt, is geplaatst, waar het opnieuw van zuurstof voorziene bloed voortdurend voorbij stroomt. Op die manier worden opeenvolgende beelden van elk moment uit ons leven meegedragen, zodat alles wat wij zeggen of doen, van het kleinste tot het grootste en van het beste tot het slechte, in onuitwisbare tekens in ons hart staat opgetekend. Dit verslag vormt de basis van de langzame, natuurlijke methode van zielengroei door de evolutie heen, in overeenstemming met het primitieve en ouderwetse waterrad. 

In het volgende hoofdstuk zullen wij zien op welke manier dit gebeurt en hoe langs wetenschappelijke weg de zielengroei versneld wordt, en door verbetering van dit proces, zielenkracht ontplooid kan worden. 

### <h3 id="chapter-16">16: De wetenschappelijke methode van geestelijke ontplooiing; deel 2: De terugblik</h3>

In het vorige hoofdstuk zagen wij dat een verslag van ons leven - dat lijkt op een film - van begin tot eind, op een klein atoom in ons hart, door middel van de ether die wij met iedere ademtocht inademen en die een beeld van de buitenwereld waarin wij leven en bewegen met zich meedraagt, wordt afgedrukt. Dit vormt de basis voor ons bestaan na de dood. Het verslag van onze verkeerde daden wordt door een pijnlijke, louterende ervaring uitgeroeid, veroorzaakt door het vuur van wroeging dat de ziel uitbrandt als de beelden van haar wandaden zich voor haar blik ontrollen. Op deze manier maakt dit de betreffende ziel minder geneigd in volgende levens dezelfde wandaden en fouten te begaan. De reactie op de beelden die ons het goede dat wij deden tonen, is een hemelse vreugde, waarvan de onbewuste herinnering de ziel in latere levens aanspoort meer goed te doen. Maar dit is uiteraard een langzaam proces dat vergeleken kan worden met het oude molenrad. Het is echter de weg die door de natuur bepaald is om de mens te leren behoedzaam te zijn en haar wetten te gehoorzamen. Door dit langzame proces groeien de meeste mensen geleidelijk boven hun egoïsme uit tot altruïsme. Hoewel buitengewoon langzaam schijnt het voor de meeste mensen de enige methode te zijn. 

Er bestaat nog een andere categorie mensen die een glimp heeft opgevangen van een toekomstige, verheerlijkte mensheid die alle goddelijke eigenschappen bezit en een leven van liefde en vrede leidt. Deze mensen richten hun boog van verlangen op de sterren en proberen in één, of een paar korte levens, te bereiken waarvoor hun medemensen honderden levens nodig hebben. Met dat doel voor ogen zoeken zij, evenals de baanbrekers, door het beteugelen van het water en het wetenschappelijke transport van elektriciteit, naar een wetenschappelijke methode die het verlies aan tijd en energie zal opheffen dat gepaard gaat met een langzaam ontwikkelingsproces. Dit stelt hen in staat dit grote werk van zelfontplooiing vakkundig en zonder energieverspilling te volbrengen. Dit vraagstuk wilde de oude Rozenkruisers oplossen. Na deze methode gevonden te hebben leren zij die nu aan hun trouwe volgelingen, tot eeuwig welzijn van iedereen die vol verlangen streeft en volhoudt. Evenals de ingenieurs - die probeerden het primitieve molenrad te verbeteren en het transport van elektriciteit naar verafgelegen punten tot stand te brengen - hun doel bereikten door eerst de resultaten en fouten van het oorspronkelijke oude ontwerp te bestuderen; evenzo bestudeerden de Oudere Broeders van het Rozenkruis eerst met behulp van hun geestelijk gezicht alle fasen van de gebruikelijke menselijke ontwikkeling - zowel na de dood als in de stoffelijke wereld - waarop zij konden vaststellen hoe na vele levens, geleidelijk aan, vooruitgang wordt bereikt. Zij bestudeerden eveneens de hiëroglyfen en symbolen die door de eeuwen heen aan de mensen waren gegeven om hen in hun zielengroei te helpen, vooral de tabernakel of tent in de woestijn die volgens Paulus: ‘een schaduw van wat komt’ is. Kol. 2: 16 -17. Zij vonden het geheim van zielengroei verborgen in de verschillende hulpmiddelen en toebehoren die gebruikt werden in die oude plaats van eredienst. Zoals de taferelen in het levenspanorama, die zich voor de ogen van de geest na de dood ontrollen, in het louteringsgebied of vagevuur lijden veroorzaken die de ziel reinigen van het verlangen de overtredingen te herhalen die deze beelden deden ontstaan, zo symboliseert het zout waarmee de offergaven op het brandofferaltaar in de tabernakel of tent in de woestijn werden ingewreven voordat zij op het altaar en het vuur werden geplaatst waarmee zij werden verbrand, een dubbele, vurige pijn gelijk aan die welke door de geest in het louteringsgebied wordt gevoeld. Vertrouwend op het hermetisch axioma: ‘zo boven, zo beneden’, ontwikkelden de Oudere Broeders de methode van de terugblik of avondoefening, omdat die in overeenstemming is met de kosmische wetten van zielengroei, en geschikt is om dágelijks te doen, wat de ervaring in het louteringsgebied maar eenmaal in een léven doet, namelijk de geest reinigen van zonden door het vuur van wroeging. 

Als wij van retrospectie spreken wordt vaak gezegd: ‘O, dat wordt ook door andere religieuze groeperingen geleerd en heb ik al mijn hele leven toegepast. Iedere avond, voor het slapengaan, ga ik mijn dagelijks handelen na.’ 

Dat is goed en wel, maar niet voldoende. Om deze oefening verantwoord uit te voeren is het noodzakelijk het natuurlijke proces te volgen, zoals de elektricien deed toen hij de elektrische stroom van de grond wilde isoleren en ontdekte dat glas, porselein en vezels isolerend werken. Voor wat haar methode om zielengroei te bereiken betreft, moeten wij ons in detail richten naar de natuurlijke processen. Als wij het boeten in het louteringsgebied bestuderen zien wij dat het levenspanorama in omgekeerde volgorde wordt afgerold, van het graf tot de wieg. Gebeurtenissen die laat in het leven plaatshadden, komen het eerst in aanmerking om uitgeboet te worden, en de voorvallen uit de jeugd komen als laatste aan de beurt. Dit gebeurt om aan de ziel te tonen hoe bepaalde gevolgen in het leven door eerdere oorzaken zijn ontstaan. Op dezelfde manier vereist de wetenschappelijke methode om de ziel te ontplooien, dat de kandidaat elke avond vóór hij gaat slapen, zijn leven onderzoekt en begint met de gebeurtenissen die laat in de avond, vlak vóór het slapengaan hebben plaatsgevonden en daarna, in omgekeerde volgorde, die in de middag en ochtend plaatsvonden tot vlak na het ontwaken. Ook, en dat is erg belangrijk, is het niet voldoende deze voorvallen op nonchalante manier te onderzoeken en toe te geven dat men het betreurt als men aan een voorval komt waar men onaardig of onbillijk tegen een ander was. Hier geeft het symbool, gegrift in het brandofferaltaar, specifieke aanwijzingen. Evenals de offers werden ingewreven met zout dat, zoals iedereen weet, buitengewoon brandt en pijn doet als het in een wond wordt gewreven; evenals vuur, zoals dat op het brandofferaltaar wordt toegepast, deze offers verbrandt; zo moet ook de aspirant naar zielengroei zich ervan bewust zijn dat hij zowel priester als offer is, het altaar én het vuur dat er op brandt. Hij moet zorgen dat bij de gedachte aan elk kwaad dat hij heeft gedaan het zout en het vuur van wroeging in zijn eigen hart een diep gevoeld berouw brandt en schroeit. Want alleen een dergelijke diepgaande en serieuze behandeling hiervan kan het verslag op het zaadatoom in het hart uitwissen en blanco maken. Alleen als u het op die manier doet is er iets tot stand gebracht. Als de aspirant naar vakkundige zielontplooiing er in slaagt dit vuur van wroeging en berouw intens te doen branden, zal het zaadatoom dagelijks van de zonden die men zijn hele leven begaat, gereinigd worden. Zelfs de voorvallen die plaatsvonden voordat met deze oefening werd begonnen, zullen langzamerhand door dat reinigende vuur verdwijnen, zodat aan het einde van het leven, als het zilveren koord is losgemaakt, de aspirant geen levenspanorama heeft dat zijn aandacht vraagt, terwijl de meeste mensen, die niet het voorrecht hadden deze wetenschappelijke methode te leren kennen en toe te passen, dit hebben af te werken. Het gevolg is dat degene die regelmatig en met volharding deze methode toepast, in plaats van een tijd – die ongeveer een derde van de levensduur beslaat - in het louteringsgebied te moeten doorbrengen met uitboeten, zich in de geestelijke wereld onafhankelijk voelt, niet door beperkingen gebonden, die alle andere mensen vasthoudt en belemmert, en daarom vrij is al de tijd die men in het laagste gebied van de begeertewereld doorbrengt te besteden in dienst van hen die lijden. Er is echter een groot verschil tussen de mogelijkheden daar en hier. Hier wordt een derde van ons leven gebruikt voor rust en herstel, nog een derde wordt in beslag genomen door werk voor het nodige inkomen om ons stoffelijk lichaam te voeden, kleden en huisvesten, en alleen maar het laatste derde deel is beschikbaar voor rust, ontspanning en zielengroei. In de begeertewereld, waar de geest zich na de dood bevindt, is dat anders. De lichamen waarin wij daar functioneren, hebben geen voedsel, kleding of onderdak nodig. Ook kennen zij geen vermoeidheid, zodat de geest daar vrij is zijn lichamen, iedere dag opnieuw, de volle 24 uur te gebruiken. De tijd die daarom in de geestelijke wereld wordt bespaard door ons dagelijks te louteren, staat gelijk aan een heel leven op aarde. Wij hoeven daar ons denken en handelen uitsluitend te richten op hoe wij het evolutieplan kunnen helpen ontwikkelen en onze jongere, minder gelukkige medemensen, kunnen helpen. Op deze manier plukken wij in ons bestaan na de dood meer vruchten van ons werk, en ontwikkelen wij meer zielengroei dan in verscheidene gewone levens mogelijk is. Wanneer wij worden wedergeboren zijn de op die manier opgedane zielenkrachten ons eigendom en zijn wij veel verder op het ontwikkelingspad gekomen dan onder normale omstandigheden mogelijk is. 

Het is eveneens opmerkelijk dat andere methoden van zielontplooiing, die door andere scholen zijn ontwikkeld en worden geleerd, gevaren met zich meebrengen en de beoefenaren in psychiatrische inrichtingen kunnen doen belanden, terwijl de wetenschappelijke methode van zielontplooiing die door de Oudere Broeders van het Rozenkruis wordt aanbevolen, iedereen die ze in praktijk brengt, tot zegen is en nooit schaadt. 

Ik kan u ook zeggen dat er nog andere hulpmiddelen 12 bestaan, die hier niet genoemd worden. Zij worden meegedeeld aan hen die door hun volharding hun verdiensten hebben bewezen. Hoewel zij zich niet in de eerste plaats richten op het ontwikkelen van helderziendheid wordt dit bij iedereen geleidelijk aan ontwikkeld die deze methode trouw, volhardend beoefenen. 

12 De discipeloefening, die de Oudere Broeders van het Rozenkruis zélf verstrekken. 


### <h3 id="chapter-17">17: De hemel verhaalt van Gods majesteit</h3>

‘De hemel verhaalt van Gods majesteit, het uitspansel roemt het werk van zijn handen, de dag zegt het voort aan de dag die komt, de nacht vertelt het voort aan de volgende nacht. Toch wordt er niets gezegd, geen woord gehoord, het is geen spraak zonder klank. Over heel de aarde gaat hun stem, tot aan het einde van de wereld hun taal. Daar heeft hij een tent opgeslagen voor de zon: een jonge bruidegom die het bruidsbed verlaat, een held die vrolijk voortrent op zijn weg.’ Ps. 19:2-6. 

Overal, kilometers om ons heen, zien wij de schitterende zonsopgang die iedereen licht en leven brengt. Daarna zien wij de morgenster hoog aan de hemel rijzen om later, aan de westelijke horizon, in een schitterend vlammende gloed onder te gaan, terwijl zij in de zee wegzinkt en een verscheidenheid aan schitterende kleuren achterlaat die de hemel als vloeibaar vuur in de zachtste tinten kleurt die geen schilderspenseel ooit volmaakt kan weergeven. Dan komt in het oosten het nachtelijke hemellichaam de maan op die - op haar tocht naar haar hoogste punt - de sterren meevoert om de zon in haar eeuwige kringloop te volgen. De sterren beschrijven dus op deze manier op de hemelkaart de vroegere, tegenwoordige en toekomstige ontwikkeling van de mens temidden van de steeds veranderende stoffelijke wereld, zonder rust noch duur, terwijl de tijd verstrijkt. In deze steeds veranderende caleidoscoop van de hemel is één ster, maar dan ook maar één, die op zijn vaste plaats blijft staan en gezien van uit ons kortstondige leven een vast punt en doel is, namelijk de poolster. Als de zeeman zijn schip op de onafzienbare watervlakte bestuurt, heeft hij het volste vertrouwen dat zolang hij zich naar dat licht richt, hij zijn bestemming veilig zal bereiken. Hij wordt ook niet wanhopig als wolken haar licht verduisteren, want hij bezit een kompas, door een geheimzinnige macht gemagnetiseerd, zodat bij zonneschijn of regen, in mist of nevel, haar naald feilloos naar die vaste ster wijst en hem in staat stelt zijn schip veilig te besturen als zag hij in werkelijkheid de ster zelf. De hemel verhaalt dus echt de majesteit van God. 

Zoals in de macrokosmos, de wereld buiten ons in het groot, zo is het ook in ons eigen leven. De zon van het leven komt op bij onze geboorte en dan beginnen wij door onze kinderjaren en pubertijd te stijgen naar ons hoogtepunt, de volwassenheid. De steeds veranderende wereld, die onze omgeving vormt, die bestaat uit vader, moeder, broers en zusters, omringt ons. Met vrienden, bekenden en tegenstanders nemen wij met de kracht die wij in vorige levens verwierven, de levensstrijd op, om onze op de hals gehaalde schulden af te lossen, de lasten van dit leven te dragen, of die door onze onwetendheid juist zwaarder te maken. Maar temidden van al die wisselende omstandigheden van ons leven en bestaan, is er één grote en machtige leider, die als de poolster, ons nooit in de steek laat. Een gids die zoals die vaste ster aan de hemel, altijd klaarstaat om ons te helpen ons levensschip in een veilige haven – God - te sturen. Het is veelzeggend dat wij in de Bijbel lezen dat de wijzen uit het oosten, op hun zoektocht naar Christus, onze grote geestelijke leraar, eveneens een ster volgden die hen naar dit grote geestelijke licht leidde. Wat vinden wij van een scheepskapitein die het stuurwiel vastzet en zijn schip met de stroom laat meedrijven en haar overgeeft aan de grilligheid van de wind of het lot? Wekt het verbazing als hij uiteindelijk schipbreuk lijdt en zijn leven op de rotsen verliest? Beslist niet; het zou een wonder zijn als hij de kust bereikte. 

Aan de hemel staat in kosmische letters een prachtige allegorie geschreven. Het staat eveneens in ons eigen leven gegrift en waarschuwt ons om ons van het vluchtige bestaan in de stoffelijke wereld af te keren en het eeuwige leven van God te zoeken. 

Wij worden niet zonder gids achtergelaten. Zelfs al verblinden de sluier van het vlees, de ijdelheid van het leven, en de vleselijke lusten ons een poosje. Want net zo als het magnetische scheepskompas naar de leidende ster wijst, zo trekt de geest ons naar zijn oorsprong met een verlangen en een smachten dat nooit helemaal onderdrukt kan worden, hoe diep wij ook in het materialisme mogen verzinken. Er zijn momenteel veel mensen die zoekend rondtasten en proberen die geestelijke onrust te doen ophouden. Iets schijnt hen aan te sporen, hoewel zij dat zelf niet begrijpen, iets drijft hen steeds maar voort om het geestelijke te zoeken, naar iets hogers te reiken, onze Vader in de hemel. David zei: ‘Als ik opstijg tot de hemel, bent u daar; als ik mijn bed maak in mijn graf, u bent daar, uw rechterhand zal mij behouden en begeleiden.’ In de 8e Psalm, vers 4-7 , zegt hij: ‘Zie ik de hemel, het werk van uw vingers, de maan en de sterren door u daar bevestigd, wat is dan de sterveling dat u aan hem denkt. Het mensenkind dat u naar hem omziet? U hebt hem bijna een god gemaakt, hem gekroond met de glans en glorie, hem toevertrouwd het werk van uw handen en alles aan zijn voeten gelegd.’ 

Dit is niets nieuws voor hen die het Licht zoeken, die hun uiterste best deden om het leven te leiden. Maar het gevaar schuilt erin dat men onverschillig wordt, geestelijk afgestompt. Zoals de stuurman aan het roer van zijn schip steeds waakzaam is en zijn kompas raadpleegt, zo is het ook van het grootste belang dat wij onszelf wakker schudden, zodat wij niet in slaap vallen en onze levensboot uit de koers raakt. Laten wij onze blik vastberaden op de ster van de hoop richten, dat grote geestelijke Licht, het enige dat de moeite waard is; het leven van God. 

### <h3 id="chapter-18">18: Godsdienst en genezing</h3>

Op uiteenlopende tijdstippen en op verschillende manieren werden aan de mensheid godsdiensten gegeven die geschikt waren om haar op het pad van ontwikkeling aan te sporen. In elke godsdienst was het ideaal precies hoog genoeg om het streven van de mensen, aan wie zij werd gegeven, op te wekken. Maar niet zo hoog dat het hun begrip te boven ging, want dan zou zij voor hen helemaal niet aantrekkelijk zijn. De natuurvolken, bijvoorbeeld, moeten een krachtige God hebben, iemand die met sterke hand het vlammende zwaard van de bliksem zwaait. Tegen een dergelijke God kunnen zij met vrees opzien. Een God die liefde en barmhartigheid toont zouden zij verachten. 

Naarmate de mens zich ontwikkelde zijn om die reden ook de godsdiensten veranderd. Het ideaal werd langzaam steeds hoger gesteld totdat zij haar hoogste niveau in de christelijke leer bereikte. De bloem van de godsdiensten wordt altijd aan de bloem van de mensheid geschonken. In een toekomstig tijdperk zal natuurlijk aan een verder gevorderd ras een verhevener godsdienstvorm worden gegeven. Aan onze ontwikkeling komt geen einde. Maar ik houd vol dat de onzichtbare leiders van de mensheid aan elke natie de leer geven die het best bij hun omstandigheden past. Het hindoeïsme helpt onze jongere broeders in het oosten, maar het christendom is de westerse leer die speciaal geschikt is voor westerlingen. 

Zo zien wij dat voor de grote massa wordt gezorgd door de godsdienst die in hun geboorteland openlijk wordt beleden. Maar er zijn altijd pioniers van wie hun vroegrijpheid een verhevener leer vereist, en door bemiddeling van de mysterieschool die tot hun land behoort, wordt die leer aan hen gegeven. Als er maar enkele personen voor een dergelijke voorbereidende scholing geschikt zijn, worden zij persoonlijk onderricht, maar als zij in aantal toenemen wordt de leer openlijker verkondigd. 

Dit laatste is momenteel in de westerse wereld het geval. De Broeders van het Rozenkruis hebben daarom aan mij een leer gegeven die in onze geschriften openbaar wordt gemaakt en zij gaven hun steun tot het stichten van The Rosicrucian Fellowship, het Rozenkruisers genootschap, om deze leer bekend te maken. Het doel is om mensen, die daarnaar streven, in contact met de Leraar te brengen, die door hier, in de stoffelijke wereld te helpen, hun oprechtheid hebben getoond en een redelijke zekerheid hebben gegeven dat zij hun geestelijke vermogens zullen gebruiken om in de geestelijke wereld te helpen als zij daarin zijn ingewijd. 

Die verhevener leer wordt nooit tegen betaling gegeven. Petrus berispte in vroeger dagen Simon de Tovenaar, omdat hij geestelijke kracht wilde kopen en die voor geldelijk voordeel wilde misbruiken. De Oudere Broeders weigeren eveneens de deur te openen voor hen die geestelijke gaven voor geld misbruiken door beroepsmatig horoscopen te trekken, de hand te lezen of het geven van helderziende adviezen. The Rosicrucian Fellowship is voorstander dat haar leden astrologie bestuderen en handlijnkunde en geeft in handboeken, tegen zeer lage prijs, voor astrologie een eenvoudige handleiding, zodat iedereen zich hierin zelf kan bekwamen, in plaats van de dupe te worden van beroepslui die vaak doen alsof. Vanaf het moment dat ik begon de leer van het Rozenkruis te verspreiden heeft die zich als een lopend vuur over de beschaafde wereld verspreid. Vanaf Kaap de Goede Hoop tot aan de poolcirkel en verder, heeft zij in de harten van allerlei mensen weerklank gevonden. Zowel in de sneeuwhutten van de mijnwerkers in Alaska als in de gouvernementsgebouwen waar een tropische wind de leeuw op de Britse vlag ontplooit. Evenzo in de grote steden van het Turkse rijk als in die van Amerika. Zowel in openbare instellingen als in de eenvoudigste beroepen kan men onze aanhangers vinden, allen in drukke briefwisseling en in nauw contact met onze beweging, die werken om de achterliggende waarheden over leven en bestaan bekend te maken en hen helpen. 

#### <h4 id="">De principes van de rozenkruisers over genezing</h4>

Het is een afgezaagd gezegde: ‘de mens is maar van weinig dagen en vol zorgen.’ Onder alle veranderlijkheden van het leven treft niets ons meer dan het verlies van onze gezondheid. Wij kunnen het verlies van ons bezit of van vrienden met betrekkelijk berusting dragen, maar als onze gezondheid te wensen overlaat of de dood ons bedreigt, wankelt de sterkste onder ons in het besef van de menselijke onmacht. Wij zijn dan eerder bereid ons om bijstand tot de goddelijke macht te wenden dan op een ander tijdstip. Daarom was het ambt van geestelijk raadsman altijd nauw verbonden met genezing. 

Bij de natuurvolken was de priester bovendien de medicijnman. In het vroegere Griekenland werd door hen die genezing zochten vooral Aesculapius bezocht. De kerk volgde in zijn voetsporen. In de eeuwen daarna zijn bepaalde rooms-katholieke orden voortgegaan in het streven de pijn te verzachten. Tijdens ziekte kwam de ‘goede vader’ als vertegenwoordiger van onze Vader in de hemel. Wat hem aan bekwaamheid ontbrak werd goedgemaakt door zijn liefde en medeleven – als hij tenminste een echte, heilige priester was – en door het geloof dat in de patiënt werd opgewekt door zijn priesterlijk ambt. Zijn zorg voor de patiënt begon niet bij het ziekbed en was evenmin afgelopen na herstel. De dankbaarheid van de patiënt tegenover de arts werd gevoegd bij de verering die voor de geestelijke raadsman werd gevoeld. Met als gevolg dat de macht van de priester om zijn vroegere patiënt te helpen en op te beuren, enorm toenam en de band tussen hen hechter werd dan mogelijk was als het ambt van geestelijke en medische raadgever gescheiden was. 

Het kan niet worden ontkend dat dit dubbele ambt aan de ambtsdragers een gevaarlijke macht over het volk gaf en dat die macht soms werd misbruikt. Eveneens is algemeen bekend dat de geneeskunde een stadium heeft bereikt dat niet was verkregen zonder toewijding aan dat ene doel. De waarborg van de gezondheidswet, de verdelging van insecten als drager van ziekteverwekkende micro-organismen en de daaruit voortvloeiende immuniteit voor ziekten, zijn imponerende bewijzen van de waarde van wetenschappelijke methoden. Men zou hieruit kunnen opmaken dat alles zo goed is en men zich verder niet hoeft in te spannen. Maar totdat de mensheid als geheel een volmaakte gezondheid geniet is er niets dat belangrijker is dan de vraag: ‘Hoe kunnen wij gezondheid verkrijgen en behouden?’ 

Als aanvulling op de faculteit der geneeskunde die, voor het behandelen van zieken helemaal is aangewezen op fysische middelen, zijn er andere systemen ontstaan die volledig op geestelijke genezing berusten, zoals verenigingen voor natuurgeneeswijze en dergelijke, die bijeenkomsten beleggen en bladen uitgeven met getuigenissen van dankbare voorstanders die hier baat bij hebben ondervonden. Als reguliere artsen dat ook deden, zou er geen gebrek zijn aan soortgelijke getuigenissen voor wat hun kundigheid betreft. 

De mening van velen is belangrijk, maar bewijst niets, want veel andere mensen kunnen een tegengestelde mening hebben. Zo nu en dan kan een enkeling gelijk hebben en de rest van de wereld ongelijk, zoals toen Galilei verkondigde dat de aarde om de zon draait. Nu is iedereen dezelfde mening toegedaan waarvoor Galilei, als ketter werd vervolgd. Ik beweer dat, omdat de mens een samengesteld wezen is, medische behandelingen succes hebben naarmate hun methode op stoffelijk, moreel en verstandelijk gebied werkt. Ik ben ook van mening dat er gemakkelijker resultaat bereikt kan worden op tijden waarop de planeten gunstig staan om een bepaalde ziekte te genezen, of voor de behandeling met geneesmiddelen die van tevoren, onder gunstige omstandigheden, zijn bereid. 

De moderne arts weet dat de samenstelling van het bloed en daarmee de gezondheidstoestand van het lichaam verandert, in overeenstemming met de gemoedstoestand van de patiënt. En dat hoe meer suggesties de arts aan zijn medicijngebruik toevoegt, des te meer succes hij zal hebben. Maar weinig mensen zullen willen aannemen dat zowel onze lichamelijke als geestelijke gesteldheid door de straling van de planeten worden beïnvloed, die verandert als de planeten zich voortbewegen. Sinds de radioactiviteit is ontdekt [1896] weten wij dat iedereen talloze kleine stofdeeltjes in de ruimte uitstraalt. De draadloze telegrafie heeft ons geleerd dat etherstromen razend snel door de ruimte zweven, en als wij dat willen, een morsesleutel in werking brengen. Ook is bekend dat de zonnestralen ’s morgens anders aanvoelen als zij ons horizontaal raken, dan midden op de dag als zij ons loodrecht raken. Als de lichtstralen van de snel bewegende zon in ons lichaam stoffelijke en geestelijke veranderingen veroorzaken, kunnen de aanhoudende stralen van de langzamer lopende planeten dan ook geen invloed hebben? Als dat het geval is, zijn zij factoren in de gezondheid die door een ervaren genezer niet over het hoofd mogen worden gezien. Ziekte is een uiting van onkunde, de enige zonde; en genezing is een uiting van toegepaste kennis, de enige redding. Christus is een belichaming van het wijsheidsprincipe. Naarmate Christus in ons gestalte aanneemt, ontvangen wij gezondheid. De genezer behoort daarom geestelijk te zijn ingesteld en moet proberen zijn patiënt met hoge idealen te bezielen zodat hij uiteindelijk leert zich naar Gods wetten, die het heelal besturen, te schikken en zodoende zowel in toekomstige levens als nu, blijvende gezond verkrijgt. 

‘Als geloof zich niet daadwerkelijk bewijst is het dood.’ Jak. 2: 17. Als wij doorgaan met in onhygiënische omstandigheden te leven, zal ons geloof ons niet tegen tyfeuze koortsen beschermen. Als wij de juiste voorzorgsmaatregelen treffen, of bij ziekte de juiste medicijnen gebruiken, tonen wij ons geloof door daden. 

Evenals andere mysterieorden probeert ook de Orde van het Rozenkruis de mensheid te helpen bij het verkrijgen van lichamelijke gezondheid. In verscheidene werken staat beschreven dat de leden van de Orde een plechtige gelofte aflegden gratis zieken te genezen. 13 Deze verklaring is min of meer verminkt. De lekenbroeders en lekenzusters leggen een gelofte af om iedereen, naar beste kunnen, gratis hulp te bieden. Die gelofte houdt natuurlijk ook genezen in, zoals in het geval van mensen als Paracelsus, die in dat opzicht bekwaam was. Door de combinatie van geneesmiddelen, toegediend onder gunstige planetaire invloed, en geestelijke raad, had hij veel succes. Anderen waren niet geschikt als genezer, maar werkten op een ander gebied. Maar in één opzicht waren zij gelijk, zij rekenden nooit iets voor hun diensten en werkten in het verborgene, zonder hier ruchtbaarheid aan te geven. 

13 Alleen in de Fama Fraternitatis R. C., Kassel (1615) , onder punt 1 van de 6 die de Broeders onderling met elkaar afspraken. Verminkt? Hoezo? 


### <h3 id="chapter-19">19: Toespraak bij het in de grond steken van de eerste spade voor Mount Ecclesia</h3>

Christus zei: ‘Waar twee of meer mensen in mijn naam bijeen zijn, daar ben ik in hun midden.’ Zoals alle uitspraken van hem was ook deze een uitdrukking van zijn grote, goddelijke wijsheid. Zij berust op een natuurwet die even onveranderlijk is als God zelf. Als de gedachten van twee of meer personen op een zeker voorwerp of wezen zijn geconcentreerd, wordt er een krachtige gedachtevorm geschapen als een bepaalde uitdrukking van hun denken en wordt die onmiddellijk naar zijn doel gezonden. De verdere uitwerking hangt af van de verwantschap tussen de gedachte en degene die deze moet ontvangen, zoals een in trilling gebrachte stemvork een andere stemvork van dezelfde toonhoogte doet meetrillen. Als gedachten en gebeden van lage aard worden uitgezonden, worden zij alleen door lage en zelfzuchtige wezens beantwoord. Een dergelijk gebed kan evenmin tot Christus opstijgen als water kan opstromen tegen een heuvel. Zo’n gebed trekt demonen en elementalen aan, die helemaal niet reageren op de verheven aspiraties voortgebracht door hen die in de naam van Christus bijeenkwamen. 

Daar wij vandaag op deze plaats bijeen zijn gekomen om de eerste spade voor het hoofdkwartier van een christelijke gemeenschap in de grond te steken, kunnen wij er van overtuigd zijn dat, even zeker als de zwaartekracht een steen naar het middelpunt van de aarde trekt, het vuur van onze vereende aspiraties de aandacht zal trekken van de stichter van ons geloof, Christus, die dus met ons zal zijn. Even zeker als stemvorken van gelijke toonhoogte in overeenstemming trillen, zo zal ook het verheven Hoofd van de Rozenkruisersorde, Christian Rosencreutz, zijn tegenwoordigheid bij deze gelegenheid verlenen, aangezien nu begonnen wordt aan het tehuis van de Rosicrucian Fellowship. De Oudere Broeder, die de inspirator van deze beweging was, is aanwezig en tenminste voor enkelen van ons zichtbaar. Bij deze gewichtige gebeurtenis, en direct geïnteresseerd bij deze handelingen, is het volmaakte aantal twaalf aanwezig. Dat wil zeggen: er zijn drie onzichtbare leiders die boven het stadium van de gewone mensheid zijn uitgestegen, en negen leden van de Rosicrucian Fellowship. Negen is het getal van Adam of de mens. Van hen zijn er vijf - een oneven, mannelijk getal - mannen en vier - een even, vrouwelijk getal - vrouwen, terwijl het getal voor onzichtbare leiders, drie, toepasselijk het geslachtloze goddelijke vertegenwoordigt. Toch is het aanwezige aantal niet door mij bepaald. Aan veel mensen werd een uitnodiging gestuurd om aan deze plechtigheid deel te nemen, maar negen personen gaven hier gehoor aan. Omdat wij niet in toeval kunnen geloven, moet de opkomst geregeld zijn in overeenstemming met het plan van onze onzichtbare leiders, en kan als uitdrukking van de geestelijke macht achter deze beweging worden opgevat. Zo er nog meer bewijzen nodig mochten zijn, is daar de uitzonderlijke verspreiding van de Rozenkruisersleer, die in de laatste paar jaren tot elk land op aarde is doorgedrongen, en instemming, bewondering en liefde in de harten hebben gewekt van mensen uit alle rangen en standen, vooral onder mannen. Wij benadrukken dit als een bijzonder feit. Want terwijl alle andere godsdienstige verenigingen grotendeels uit vrouwen zijn samengesteld, zijn onder de leden van de Rosicrucian Fellowship de mannen in de meerderheid. Het is eveneens opmerkelijk, dat onder onze leden het beroep van arts alle andere beroepen in aantal overtreft, daarna komen de geestelijken. 

Het bewijst dat zij - die het voorrecht hebben voor het zieke lichaam te zorgen - zich van het feit bewust zijn dat geestelijke oorzaken lichamelijk lijden doet ontstaan. Zij proberen dit te begrijpen, zodat zij doeltreffender hulp aan de zwakken kunnen geven. Het toont eveneens dat zij, van wie het beroep is de lijdende geest te helpen, proberen zielen tegemoet te treden met een redelijke verklaring van de geestelijke mysteriën, om op deze manier hun verflauwd geloof te versterken en hun band met de kerk te verstevigen. Dit in plaats van hun vragen met uitspraken en dogma’s te beantwoorden, die niet bevestigd worden door het verstand, die de sluisdeuren van de kokende zee van vertwijfeling wijd zullen openen en zodoende de zoeker naar licht uit de haven van de kerk wegslepend in de duisternis van materialistische wanhoop. 

De Rosicrucian Fellowship had al het gelukkige voorrecht menig ernstige zoeker te redden, die wel wilde, maar niet in staat was te geloven wat in strijd scheen met het gezonde verstand. 

Nadat aan hen een aanvaardbare verklaring was gegeven van de overeenkomst die gebaseerd is op de dogma’s, kerkelijke leerstellingen en de natuurwetten, werden zij weer in de schoot van de kerk teruggezonden, zich verheugend in de gemeenschap daar, trouwere en betere leden dan voor zij de kerk verlieten. 

Elke beweging die wil blijven bestaan, moet drie goddelijke kwaliteiten bezitten: wijsheid, schoonheid en kracht. Wetenschap, kunst en godsdienst bezitten elk, tot op zekere hoogte, één van deze eigenschappen. Het doel van de Rosicrucian Fellowship is om het één met het ander te verenigen en met elkaar in overeenstemming te brengen door een godsdienst te verkondigen die zowel wetenschappelijk als kunstzinnig is, en alle kerken tot één christelijke broederschap te verenigen. 

Op dit moment geeft de klok van het lot een belangrijk moment aan voor het bouwwerk van een zichtbaar centrum van waaruit de Rozenkruisersleer zijn weldadige invloed kan verspreiden om het welzijn te bevorderen van iedereen die lichamelijk, geestelijk of moreel zwak is. Daarom nemen wij nu een schep aarde van de hoek van het bouwterrein met een gebed om wijsheid om deze grote school in goede banen te leiden. Wij steken voor een tweede maal de spade in de grond met een smeekbede tot de meesterkunstenaar om bekwaamheid om de schoonheid van het geestelijk leven zo voor te stellen, dat zij voor de hele mensheid aantrekkelijk wordt. In verband met deze plechtigheid steken wij voor de derde en laatste maal de spade in de grond terwijl wij een gebed prevelen om kracht, om geduldig en ijverig met dit goede werk voort te kunnen gaan zodat het mag blijven bestaan en een grotere factor tot verheffing wordt dan welke van haar voorgangers ook. 

Nadat wij aldus de grond hebben gewijd voor de plaats van het eerste gebouw zullen wij er nu toe overgaan het prachtige symbool van leven en bestaan op te richten, het samengestelde embleem van de westerse mysterieschool. Dit bestaat uit een kruis, dat de materie voorstelt, en de klimroos die zich rond haar stam slingert, en het groene, ontkiemende leven voorstelt dat door deze kruisiging tot steeds groter hoogten opklimt. Al onze negen leden zullen helpen bij het graven [van het gat] voor dat eerste en grootste sieraad voor Mount Ecclesia. Wij zullen het zo plaatsen, dat de armen naar het oosten en westen wijzen, terwijl de middagzon haar als geheel naar het noorden projecteert. Zo zal het dus rechtstreeks in de richting van de geestelijke stromen staan, die de vorm van de vier rijken: mineraal, plant, dier en mens leven geven. Op de zijarmen en bovenste arm van het kruis ziet u drie gouden letters: C.R.C. , de initialen van ons verheven hoofd Christian Rosen-Creutz of Christiaan Rozenkruis. In onze literatuur is over de symboliek van dit kruis het nodige gezegd, want het zou boekdelen vergen om een volledige uitleg te geven. Laten wij iets dieper ingaan op de betekenis van deze prachtige les over dit onderwerp. 

Toen wij in de dichte, vochtige atmosfeer van het vroegere Atlantis leefden, waren wij onderworpen aan heel andere wetten dan die ons nu beheersen. Als wij ons lichaam aflegden voelden wij dat niet, want ons bewustzijn was meer in de geestelijke wereld geconcentreerd dan in de dichtere toestand van de materie. Ons leven was één ononderbroken bestaan; wij voelden geboorte noch dood. Met onze verschijning in de luchttoestand van Aryana, de wereld waarin wij nu leven, vervaagde ons bewustzijn van de geestelijke wereld en werd de vorm belangrijker. Toen begon een tweeledig bestaan, iedere toestand van de gebeurtenissen van geboorte en dood scherp van elkaar gescheiden. De ene toestand is een leven als vrije geest in hemelse rijken, de andere een gevangenschap in een aards lichaam wat voor de geest in feite dood is, zoals gesymboliseerd in de mythe van Castor en Pollux, de hemelse tweeling. Op verscheidene plaatsen in onze literatuur wordt er op gewezen hoe de vrije geest door het samenspannen van de Luciferische geesten – waarvan Christus sprak als valse lichten – in de materie verstrikt raakte. Dat was vurig Lemurië. Lucifer kan daarom de genius of geest van Lemurië genoemd worden. De grote gevolgen van zijn verkeerde leiding werden niet eerden volkomen duidelijk, dan in de tijd van Noach, dat ook de tijdperken omvat van het latere Atlantis en ons tegenwoordige Aryana. 

De regenboog, die onder vroegere atmosferische omstandigheden niet had kunnen bestaan, stond als een mysterieus geschrift op de wolken getekend toen de mensheid het tijdvak van Noach inging, waar de wet van wisselende kringlopen, eb en vloed, zomer en winter, geboorte en dood bracht. Tijdens dit tijdperk kan de geest niet blijvend loskomen van het sterfelijke lichaam, dat verwekt is door de satanische hartstochten die op de eerste plaats door Lucifer werden ingeprent. De herhaalde pogingen van de mens om naar zijn hemels thuis te vluchten worden verijdeld door de wet van de afwisselende kringlopen. Want wanneer de geest zich door de dood van zijn lichaam heeft bevrijd, wordt hij, als de tijdkring voltooid is, tot wedergeboorte gebracht. 

Het planten van het kruis in 1911. 

Bedrog en zinsbegoocheling mogen niet altijd blijven bestaan en daarom verscheen de redder, om het met hartstocht beladen bloed te reinigen, de waarheid te verkondigen die ons bevrijden zal van dit sterfelijke lichaam, de onbevlekte ontvangenis in te luiden, volgens grove lijnen aangeduid in de wetenschap van de rasveredeling, een nieuw tijdperk, een nieuwe hemel en een nieuwe aarde aan te kondigen, waarvan hij, het ware licht, de genius zal zijn; een tijdperk waarin rechtvaardigheid en liefde zullen heersen waarnaar de hele wereld snakt en naar op zoek is. 

Dit alles, en de weg hoe dit te bereiken, wordt gesymboliseerd in het Rozenkruis voor ons. De roos, waarin het levenssap in de winter slaapt en in de zomer actief is, geeft treffend het gevolg weer van de wet van de wisselende kringlopen. De kleur van de bloem, haar voortplantingsorgaan, is te vergelijken met ons bloed. Maar het sap dat binnenin stroomt, is rein en het zaad wordt onbevlekt, zonder hartstocht voortgebracht. Wanneer wij tot die zuiverheid van leven komen, die daar wordt gesymboliseerd, zullen wij ons van het kruis van de materie bevrijd hebben en zal de etherische staat van het duizendjarige rijk zijn aangebroken. 

Het streven van de Rosicrucian Fellowship is om die blijde dag te bespoedigen wanneer smart, pijn, zonde en dood zullen hebben opgehouden te bestaan en wij verlost zullen zijn van de begoochelende, tot slaaf makende illusies van de materie en ons bewust zijn van de verheven waarheid van de werkelijkheid van de geest. Moge God ons streven hiernaar zegenen. 

### <h3 id="chapter-20">20: Ons werk in de wereld; deel 1; (mei 1912)</h3>

Onlangs werd ik mij ervan bewust dat het werk van de Rosicrucian Fellowship niet mijn persoonlijk werk is. Het is het werk van de Oudere Broeders en van elk lid van ons genootschap. In het tot stand brengen hiervan ligt een prachtige gelegenheid voor zielengroei besloten. Ik heb niet meer recht dit voor mijzelf alleen op te eisen, dan dat ik leden moet onthouden van stoffelijk voedsel. Ik moet iedereen de gelegenheid geven om stoffelijk, geestelijk of financieel mee te werken, in overeenstemming met hun tijd en bekwaamheid. Ik besef eveneens dat als ik dat niet doe, het werk niet gebeurt en wij nutteloze dienaren van de Oudere Broeders zijn. Want de last is te zwaar voor onze krachten. Om vruchten af te werpen heeft het grote werk veel medewerkers nodig. Ik wil daarom in deze les de geschiedenis van het werk tot op deze dag verhalen, zodat u in staat bent het toekomstige werk in zijn ware perspectief te zien. Dit maakt het vaak gebruiken van het woordje ‘ik’ noodzakelijk en ik hoop dat u mij dit niet kwalijk neemt. Ik heb hier een hekel aan, maar het is nu eenmaal onvermijdelijk. 

In onze literatuur heb ik als een vanzelfsprekendheid vastgesteld, dat elk voorwerp in het zichtbare heelal de belichaming is van een onzichtbare gedachte. Dat Fulton eerst een stoomboot en Bell een telefoon in gedachte bouwden voordat zij in hout en metaal gemaakt werden. Netzo denkt een schrijver eerst zijn boek uit, voordat hij gaat schrijven. Een mysterieorde moet ook eerst haar geestelijke leer uitdenken om aan de behoeften te kunnen voldoen van de mensen waarvoor zij is aangesteld om die te helpen; wat eeuwen kan duren. Evenals het werk van wetenschappelijke onderzoekers gedaan wordt in de beslotenheid van hun laboratoria, evenals de uitkomsten van hun experimenten - bestemd om de kennis van de mensen te bevorderen - aan de meerderheid van de mensen wordt onthouden totdat het talent van de wetenschapsbeoefenaar is bewezen, zo wordt ook de geestelijke leer, bedoeld om de zielengroei van een bepaalde groep te bevorderen, aan de meeste mensen onthouden totdat haar doeltreffendheid - in het geval van een gering aantal mensen - is bewezen. 

Evenals uitvindingen, theorieën, of studieprojecten enige tijd het experimentele stadium doormaken en verworpen worden als zij niet bruikbaar zijn, evenzo moet ook een geestelijke leer een punt van voltooiing naderen waarop zij verspreid kan worden of anders ophouden te bestaan. Zo ging het ook met de westerse wijsheidsleer die de Orde van het Rozenkruis formuleerde om die met het hoog ontwikkelde denken van de Europeaan en Amerikaan te vermengen. Onze vereerde Stichter en de twaalf Broeders die hij eeuwen geleden uitkoos om hem in zijn werk bij te staan, hebben waarschijnlijk eerst studie gemaakt van de manier van denken gedurende ons tijdperk en misschien wel duizenden jaren eerder. Zo waren zij in staat zich een vrij nauwkeurige voorstelling te vormen van de denkrichting die waarschijnlijk door toekomstige generaties zou worden ingeslagen om daaruit hun geestelijke behoeften vast te stellen. Wat hun methoden ook mogen zijn, hun gevolgtrekkingen waren juist toen zij oordeelden dat ‘intellectuele verwaandheid, onverdraagzaamheid en afkeer van dwang’ de steeds weerkerende zonde van onze tijd zou zijn. Zij formuleerde hun leer zo dat zij zowel het hart tevredenstelt als een beroep doet op het verstand en de mens leert hoe door zelfbeheersing aan dwang te ontkomen. De talloze brieven van mensen, van hoog tot laag, van over de hele wereld met hun blijken van waardering, getuigen van de grote zielenhonger en de voldoening die iedereen in de leer vindt. Maar naarmate de tijd verstrijkt met vijftig, honderd of tweehonderd jaar en meer, en wetenschappelijke ontdekkingen kleur zullen geven aan dat wat in De wereldbeschouwing te boek is gesteld, als het intellect van de mensheid verruimd is, zal de Rozenkruisersleer talloze mensen, die geestelijk verlicht zijn, voldoening schenken. 

Nu het er zo mee gesteld is, zult u de zorg van de Oudere Broeders waarderen die zij hieraan besteed hebben voordat zij zo’n belangrijke boodschap aan iemand toevertrouwden, vooral omdat zo’n leer aan een bepaalde tijd gebonden is om te worden openbaar gemaakt. Zoals het zaad van planten aan het begin van hun jaarlijkse cyclus gezaaid wordt, zo moet eveneens het zaad van een leer, zoals die van het Rozenkruis, in het eerste decennium van een eeuw, waarmee een nieuwe cyclus begint, gezaaid worden en het boek worden uitgegeven. Anders is de kans voorbij en moet er gewacht worden tot een nieuwe cyclus zich aandient. Eén boodschapper bleek in 1905 ontrouw te zijn.14 De Broeders wendden zich toen tot mij en vertrouwden mij de leer toe, nadat ik in 1908 een bepaalde proef had doorstaan. De wereldbeschouwing der Rozenkruisers werd in november 1909 uitgegeven, iets meer dan een jaar voor het einde van het eerste decennium.15 Vrienden hadden het oorspronkelijke typoscript persklaar gemaakt en schitterend werk verricht. Maar ik moest natuurlijk alles nog corrigeren voor het aan de drukker kon worden gegeven. Daarna las ik de drukproeven, corrigeerde die en gaf ze weer terug en herlas ze nadat de fouten waren verbeterd. Ik las het nog eens nadat het zetsel in pagina’s was verdeeld en gaf aanwijzingen aan de graveurs over de afbeeldingen en de drukkers over de plaatsing ervan in het boek, enzovoort. Al die weken was ik ’s morgens om zes uur op en zwoegde tot twaalf, één, twee of drie uur ’s nachts, temidden van de onophoudelijke drukte en het lawaai van Chicago, soms tot aan de grens van wat mijn zenuwen konden verdragen. Toch hield ik mijn hoofd erbij en voegde veel nieuwe punten aan De wereldbeschouwing toe. Maar zonder de steun van de Oudere Broeders zou ik zeker zijn bezweken. Het was hun werk en zij hielpen mij er doorheen. Het enige dat van mij werd verlangd was te werken tot de grens van mijn uithoudingsvermogen en kunnen, en de rest aan hen over te laten. Toch was ik, toen het zwoegen voorbij was, zo goed als een wrak. Nu kunt u misschien mijn houding tegenover De wereldbeschouwing begrijpen. Ik bewonder en verwonder mij, meer dan iemand anders, over deze geweldige leer, zonder mijn eigen bescheidenheid geweld aan te doen, want het boek is niet van mij, het behoort de mensheid toe. Het schijnt mij toe alsof ik het niet zelf heb geschreven, zo volkomen los voel ik mij ervan. Mijn taak is alleen maar toe te zien dat het boek behoorlijk wordt uitgegeven. Het auteursrecht dient alleen maar om het voor verminking te behoeden. Maar zodra het mogelijk is betrouwbare en bekwame beheerders te vinden, zal the Rosicrucian Fellowship een vereniging worden en zullen al mijn auteursrechten aan haar worden overgedragen, tegelijk met al het andere dat ik bezit. Want het behoort tot de overeenkomst met de Broeders dat alle baten die uit het werk voorvloeien, er ook weer onmiddellijk in terug moeten stromen. Een voorwaarde waarin ik graag toestemde, want ik hecht geen waarde aan geld; alleen voor zover het nodig is om het werk te bevorderen. Dit geldt eveneens voor mevrouw Heindel. De zegen op het werk is voor ons de grootste beloning, waardevoller dan een stoffelijke honorering. 

14 Het betreft dr. Rudolf Steiner, in het jaar 1902, niet in 1905, toen hij lid werd van de Theosofische Vereniging. 

15 Met de nieuwemaan in Aries begon een nieuw decennium (zie straks) dat was op 9 april 1910. De Wereldbeschouwing werd begin november 1909 gepubliceerd, dus 5 maanden voor het einde van de eerste tien jaar van de 20ste eeuw. 

Onder alle belachelijke onzin die er over de Orde van het Rozenkruis is verspreid, is één grote waarheid, dat zij probeert de zieken te genezen. Vroegere religieuze orden hebben geprobeerd geestelijk vooruit te komen door hun lichaam te kastijden en te misbruiken, maar de Rozenkruisers besteden de grootste zorg aan hun stoffelijk lichaam. Voor hun genezingswerk zijn twee redenen. Evenals alle anderen die Christus serieus navolgen, zien zij met verlangen uit naar de dag van de Heer. Openb. 1:10. Zij weten dat misbruik van de scheppingskracht, waartoe de luciferische geesten aansporen, verantwoordelijk is voor ziekte en zwakheid en dat een gezond lichaam onmisbaar is voor een gezond verstand om zich daarin uit te drukken. Zij willen daarom het lichaam genezen zodat het een gezond verstand kan uitdrukken; en zuivere liefde in plaats van hartstocht. Want bevruchting uit liefde versnelt de komst van het koninkrijk van Christus doordat er lichamen van steeds fijnere samenstelling de plaats van vlees en bloed gaan innemen die het koninkrijk niet kunnen beërven, omdat zij daartoe lichamelijk ongeschikt zijn. 

Christus gaf twee geboden aan zijn boodschappers: verkondig het evangelie (van het komende tijdperk) en genees de zieken. Om de hiervoor genoemde reden is het één even noodzakelijk als het ander. Om aan het tweede gebod te voldoen, hebben de Oudere Broeders een systeem van genezen ontwikkeld dat de beste elementen uit de hedendaagse scholen bevat, met een methode van diagnostiek en behandeling die even doeltreffend als eenvoudig is. Deze geneeswijze is een grote stap voorwaarts om de geneeskunst uit het dal van de experimentele fase naar de top van exacte kennis te verheffen. 

In de nacht van de 9e april [1910] , toen de nieuwemaan in Aries stond, verscheen mijn Leraar in mijn kamer en vertelde mij dat er die nacht een nieuw decennium was aangebroken. De avond tevoren was mijn werk met het pas gevormde centrum te Los Angeles beëindigd. Sinds mijn belevenis met het uitgeven in Chicago had ik zes van de zeven avonden rondgelopen en lezingen gegeven, en eveneens verscheidene middagen per week. Ik was ziek en had mij teruggetrokken om te herstellen. Ik wist hoe gevaarlijk het is je lichaam bewust te verlaten als je ziek bent, want het etherisch lichaam is dan buitengewoon verzwakt en kan het zilveren koord gemakkelijk breken. Onder zulke omstandigheden veroorzaakt de dood hetzelfde lijden als bij zelfmoord. Daarom wordt de onzichtbare helper altijd gewaarschuwd bij zijn lichaam te blijven als dat lijdt. Maar op verzoek van mijn Leraar was ik bereid tot de zielenvlucht naar de Tempel. Er werd een wacht achter gelaten om over mijn zieke lichaam te waken. 

### <h3 id="chapter-21">21: Ons werk in de wereld; deel 2</h3>

Zoals eerder in onze literatuur uiteen is gezet, zijn er negen graden in de kleine mysteriën, waar dan ook op aarde, en de Rozenkruisersorde maakt daarop geen uitzondering. De eerste graad komt overeen met de Saturnusperiode, en de oefeningen die ermee verband houden worden op zaterdag te middernacht gehouden. De tweede graad komt overeen met de Zonneperiode en die specifieke ritus wordt te middernacht op zondag gehouden . De derde graad, die overeenkomt met de Maanperiode, wordt gehouden op maandag te middernacht, en zo verder met de rest van de eerste zeven graden. Elke graad staat in verband met een bepaalde periode en wordt op de daarvoor bestemde dag gehouden. De achtste graad wordt met nieuwe- en vollemaan opgedragen en de negende tijdens de zomeren winterzonnewende. Als een discipel lekenbroeder of lekenzuster wordt krijgt hij of zij een uitnodiging voor de ritus die op zaterdagnacht gehouden wordt. De volgende inwijding geeft recht tot het bijwonen van de middernachtdienst in de Tempel op zondagnacht, enzovoort. Er dient te worden opgemerkt dat hoewel alle lekenbroeders en lekenzusters in hun geestelijke lichamen, alle dagen vrij toegang tot de Tempel hebben, zij geweerd worden van de middernachtdienst van de graad die men nog niet heeft behaald. Het is geen zichtbare wacht die aan de deur staat en aan iedereen die wenst binnen te gaan een wachtwoord vraagt, maar rondom de Tempel is een muur, onzichtbaar, maar ondoordringbaar voor hen die het toverwoord niet hebben ontvangen. Deze muur is iedere nacht anders van samenstelling, zodat een leerling, die bij vergissing of door vergeetachtigheid de Tempel zou willen betreden wanneer er oefeningen boven zijn graad worden gehouden, ervaren zal zijn hoofd tegen een muur te stoten, en dat deze ervaring allesbehalve aangenaam is. 

Zoals al gezegd, heeft de achtste graad haar bijeenkomst tijdens de nieuwe- en vollemaan en iedereen, met inbegrip van mijzelf, die deze graad nog niet heeft bereikt, wordt van die middernachtdienst geweerd. Want zij zijn geen schijnvertoningen, waartoe men door het betalen van een paar armzalige geldstukken kan worden toegelaten. Zij vereisen een geestelijke hoogte, ver boven mijn tegenwoordige bekwaamheid, een stadium dat ik niet in een paar levens kan bereiken hoewel het mij niet aan ijver en aspiratie ontbreekt. 

U zult daarom begrijpen, dat in de nacht van de nieuwemaan in 191016, toen mijn Leraar mij kwam halen, dit niet was om mij mee te nemen naar die verheven bijeenkomst van de achtste graad, maar naar een andersoortige bijeenkomst. Hoewel deze bijeenkomst werd gehouden toen in Californië de nacht inviel, waren de oefeningen door verschil in tijd met Duitsland, al uren daarvoor gehouden zodat, toen ik met mijn Leraar bij de Tempel aankwam, de zon al hoog aan de hemel stond. 

16 9 april 1910. 

Toen wij de Tempel binnengingen, had ik eerst een onderhoud alleen met mijn Leraar, waarin hij het werk van de Fellowship uiteenzette, zoals de Broeders wensten dat dit zou worden uitgevoerd. 

De grondgedachte van dit gesprek was, om mij zoveel mogelijk te onthouden van organisatie, of tenminste de organisatie zo los mogelijk te houden. Er werd op gewezen, dat hoe goed de bedoelingen in het begin ook mogen zijn, de ijdelheid van de mensen gestreeld wordt en voor de meeste mensen de verleiding te groot zal blijken zodra er sprake is van positie en macht. Als de vrije wil van de leden wordt beïnvloed en aangetast, wordt het doel van de Rozenkruisersorde - namelijk zelfstandigheid en zelfvertrouwen aan te kweken - verijdeld. Wetten en regels zijn beperkingen, en daarom moeten die er zo min mogelijk zijn. De Leraar dacht zelfs dat het mogelijk moest zijn het helemaal zonder regels te stellen. 

Het is in overeenstemming met deze gedragslijn dat ik op ons briefpapier met briefhoofd heb laten drukken: ‘Een internationale VERENIGING van christenmystici’. Want er is een enorm verschil tussen een vereniging die volkomen vrijwillig is, en een organisatie die haar leden door eden, geloftes en dergelijke, bindt. Proefleerlingen weten dat de verbintenis die zij aangaan, een gelofte aan henzelf is en niet aan de Orde van het Rozenkruis. Dezelfde grote zorgvuldigheid van de volledige handhaving van de persoonlijke vrijheid is terug te vinden in de hele opzet van de westerse mysterieschool. Wij hebben geen meesters; zij zijn onze vrienden en Leraren en zij eisen nooit - onder geen enkele voorwaarde – gehoorzaamheid aan welk voorschrift ook. Op zijn hoogst adviseren zij ons, ons vrijlatend dit advies al dan niet op te volgen. 

Ik kan hier zeggen, dat deze gedragslijn van niet organiseren bij de oprichting van de studiecentra in Columbus, Seattle en Los Angeles al werd gevolgd. Maar sindsdien ben ik in die richting verder gegaan door te proberen de leer aan afzonderlijke personen te verspreiden vanuit een wereld centrum, liever dan meer centra in verschillende steden op te richten. In sommige plaatsen hebben groepen studenten de wens te kennen gegeven zich voor studie en geestelijke verheffing te verenigen. Voor dit doel is hen alle hulp geboden. Maar, zoals gezegd, heb ik geen pogingen in het werk gesteld om studiecentra te vormen, maar laat het aan u over datgene te doen waartoe u zich geroepen voelt. 

Het nieuwe genezingswerk, waarover ik dadelijk zal spreken, maakte een vast hoofdkwartier noodzakelijk. Omdat wij in een stoffelijke wereld leven, onder materiële omstandigheden, lijkt het mij noodzakelijk dat het hoofdkwartier als rechtspersoon erkend wordt volgens de wetten van het land waarin wij leven, zodat datgene wat tot het werk behoort, beschikbaar blijft voor het gebruik van de mensheid nadat de tegenwoordige leiders uit dit leven zullen zijn heengegaan. In zover kunnen wij op het hoofdkwartier niet aan de bindende regels van een organisatie ontkomen. Maar de vereniging als geheel moet vrij blijven, zodat de hoogste geestelijke groei en het langste leven kan worden bereikt. Het is echter verdrietig te bedenken dat, hoewel dit mijn voornemens zijn, de dag zal aanbreken waarop de Rosicrucian Fellowship de weg zal gaan van alle andere bewegingen. Zij zal zichzelf door regels binden en machtsmisbruik zal haar doen kristalliseren en uiteen doen vallen. Maar dan hebben wij de troost dat op haar puinhopen iets groters en beters zal verrijzen, zoals dat boven andere bouwwerken verrezen is die aan hun doel hebben beantwoord en nu op weg naar ontbinding zijn. 

Na genoemde voorbespreking gingen wij de Tempel binnen waar de twaalf Broeders aanwezig waren. Die was anders ingericht dan ik hem eerder had gezien, maar gebrek aan ruimte laat geen uitvoerige beschrijving toe. Ik zal alleen maar de drie sferen of bollen noemen die in het midden van de Tempel boven elkaar hingen, de middelste bol ongeveer halverwege vloer en plafond. Deze bol was veel groter dan de beide andere die erboven en onder hingen. 

De verschillende manieren van zien boven het stoffelijke zijn: etherischof röntgengezicht; kleurgezicht, dat de begeertewereld voor ons zichtbaar maakt; en toongezicht, dat het gebied van de concrete gedachte onthult, zoals in De mysteriën van het Rozenkruis uitvoerig wordt uiteengezet. Mijn ontwikkeling van laatstgenoemde manier van geestelijk zien was op dat moment maar matig. Het is een feit, dat hoe blakender onze gezondheid is, des te hechter wij in ons stoffelijk lichaam verankerd zijn en des te moeilijker wij in staat zijn met de geestelijke werelden in aanraking te komen. Mensen die zeggen kunnen dat zij in hun leven nooit een dag ziek zijn geweest, onthullen daarmee dat zij uitstekend op de stoffelijke wereld zijn afgestemd en helemaal niet in staat zijn met de geestelijke werelden in aanraking te komen. Dit was tot 1905 met mij ook min of meer het geval, hoewel ik mijn hele leven lang verschrikkelijke pijn had geleden; de naweeën van een chirurgische ingreep in mijn jeugd aan mijn linkerbeen. De wond genas pas toen ik overging op een vegetarische leefwijze; toen hield eveneens de pijn op. Maar al de jaren daarvoor was mijn weerstandsvermogen zo, dat men niet aan een trek in mijn gezicht kon zien dat ik pijn leed. In elk ander opzicht genoot ik een uitstekende gezondheid. Er moet echter worden opgemerkt, dat als er uit een snijwondje, als gevolg van een ongelukje, bloed vloeide, dit niet stolde en er altijd vrij veel bloed verloren ging. Maar twee jaar na een vleesloze voeding had het verlies van een hele vingernagel in de morgen alleen maar het verlies van een paar druppels bloed tot gevolg. Ik was zelfs ’s middags weer in staat de schrijfmachine te bedienen. Toen de nieuwe nagel begon te groeien was er geen verzwering. 

Het opbouwen van de geestelijke kant van mijn wezen veroorzaakte echter disharmonie in mijn stoffelijk lichaam; het werd gevoeliger voor de omstandigheden van mijn directe omgeving. Het resultaat was een instorting. Dit werd nog versterkt door mijn al genoemde doorzettingsvermogen, dat mij maanden langer op de been hield dan wanneer ik eraan zou hebben toegegeven. Met als gevolg dat de dood nabij was. Omdat de dood de blijvende verbreking is van de band tussen het stoffelijke voertuig en de geestelijke lichamen, naderen ook zij, die die weg gaan, deze toestand als de verbreking op het punt staat plaats te vinden. Goethe, de grote Duitse dichter, ontving zijn eerste Inwijding toen zijn lichaam als dood terneer lag. 

Zover was ik nog niet gevorderd. Maar mijn studie, toewijding en een oefening die ik lange tijd deed – waarvan ik toen dacht hem zelf te hebben bedacht, maar waarvan ik nu weet dat zij uit het verleden was overgedragen – al deze omstandigheden samen maakten het mij mogelijk tijdens die eerste ziekte voor korte tijd uit mijn lichaam te glippen en er weer in terug te keren. Ik wist niet hoe ik het deed en was niet in staat dit bewust te doen. Bij toeval lukte het mij een jaar later weer. Maar dit terzijde. 

Het punt dat ik naar voren wil brengen is dat een verstoring van een krachtige, lichamelijke gezondheid nodig is voordat het mogelijk is om in de geestelijke wereld in balans te blijven. Hoe sterker en vitaler het stoffelijk lichaam is, des te drastischer moet de methode zijn dit te overwinnen. Dan volgen er jaren van een wisselende gezondheid, totdat men ten slotte in staat is zich aan te passen en in de stoffelijke wereld zijn gezondheid te behouden, terwijl men het vermogen behoudt om ook in de geestelijke wereld te functioneren. 

Zo is het mij vergaan. Inspannend werk, zowel lichamelijk als geestelijk – zelfs tot nu toe – heeft mijn stoffelijk lichaam in een alles behalve goede conditie gehouden. Vrienden hebben mij gewaarschuwd en ik heb geprobeerd hun waarschuwingen ter harte te nemen. Maar het werk moet gedaan worden. Tot er hulp komt ben ik gedwongen door te gaan zonder op mijn gezondheid te letten. Mevrouw Heindel gaat, zoals in alles, ook hierin met mij mee. Uit deze zwakke gezondheidstoestand is echter een toenemende geschiktheid ontstaan om in de geestelijke wereld te functioneren. 

Terwijl, zoals gezegd, mijn toongezicht en mijn bekwaamheid om in het gebied van de concrete gedachte te functioneren onbeduidend waren en hoofdzakelijk beperkt was tot de laagste onderafdeling daarvan, stelde een beetje hulp van de Broeders mij die nacht in staat in contact te komen met de vierde afdeling, waar de oertypen zich bevinden, om daar dat te leren en te begrijpen, wat als hoogste ideaal en als hoogste opdracht van de Rosicrucian Fellowship wordt beschouwd. 

Ik zag ons hoofdkwartier en een stoet mensen, afkomstig uit alle delen van de wereld, om de leer te ontvangen. Ik zag hen van daar vertrekken om heinde en ver de bedroefden te troosten. Terwijl het hier, in deze wereld, nodig is onderzoek te doen om iets bepaalds te weten te komen, brengt daar de klank, die elk oertype voortbrengt wanneer dit het geestelijk bewustzijn raakt, kennis van wat dat oertype voorstelt. Zo kreeg ik die nacht een inzicht, dat ik niet kan verwoorden, omdat de wereld waarin wij leven gebaseerd is op het beginsel van tijd, terwijl in de hogere sfeer van de oertypen alles op een eeuwig NU berust. Deze oertypen vertellen hun geschiedenis niet zoals dit verteld wordt, maar er wordt in iemand onmiddellijk een besef geboren van het hele idee, veel duidelijker dan door een voordrachtskunstenaar in woorden kan worden weergegeven. In de tijd die sinds die tijd verstreken is heb ik geen poging durven wagen dit te vertellen, maar in het volgende hoofdstuk zal ik proberen u hiervan een beeld te geven. 

### <h3 id="chapter-22">22: Ons werk in de wereld; deel 3</h3>

Zoals u zich uit onze literatuur zult herinneren, is het gebied van de concrete gedachte het gebied van geluid, waar de harmonie van de sferen, de hemelse muziek, alles doordringt wat zich daar bevindt, zoals de atmosfeer van de aarde alles op aarde omringt en omhult. Van alles daar kan men zeggen dat het gehuld is in, en doordrongen is van muziek. Het leeft door muziek en groeit door muziek. Gods woord klinkt daar voort en vormt alle uiteenlopende vormen die zich later kristalliseren in de dingen die wij op aarde zien. 

Op de piano vormen de vijf zwarte toetsen en de zeven witte het octaaf. Behalve de zeven bollen waarop wij tijdens een periode van openbaring ons ontwikkelen zijn er vijf donkere bollen die wij tijdens een kosmische nacht doortrekken. Na elke levenscyclus trekt het ego zich een tijd terug naar de dichtste van deze vijf bollen, dat is, Chaos, de vormloze wereld waar niets anders overblijft dan de krachtcentra, bekend als de zaadatomen. Bij het begin van een nieuwe levenscyclus daalt het ego weer af in het gebied van de concrete gedachte, waar de muziek van de sferen de zaadatomen onmiddellijk in trilling zet. 

Er zijn zeven gebieden: de planeten van ons zonestelsel. Elk heeft zijn eigen grondtoon die een geluid uitzendt dat verschilt van dat van elke andere planeet. De ene of de andere onder hen trilt in bijzondere gelijkheid met het zaadatoom van het ego dat op dat moment op zoek is om wedergeboren te worden. Deze planeet is op dat bepaalde ogenblik gelijk aan de grondtoon in de toonladder. Hoewel de tonen van alle planeten nodig zijn om een organisme geheel op te bouwen, wordt elk organisme veranderd en gemaakt om zich te voegen naar de basisinvloed van de meest harmonieuze planeet, die daarom de heerser van dat leven is, zijn vaderster. Net als in aardse muziek, zijn er ook in hemelse muziek welluidende en wanklanken, en zij beïnvloeden allemaal het zaadatoom en helpen bij het opbouwen van het oertype. Op die manier worden er trillende krachtlijnen gevormd die later stoffelijke deeltjes aantrekken en rangschikken zoals sporen of zand op een koperen plaat in geometrische figuren worden gerangschikt als men daar met een strijkstok langs strijkt. 

Langs deze oertypelijnen van trilling wordt later het stoffelijk lichaam opgebouwd en brengt daarmee nauwkeurig de harmonie van de sferen tot uitdrukking zoals die tijdens de periode van opbouw werd gespeeld. Deze periode is veel langer dan de eigenlijke zwangerschapsperiode, en verschilt overeenkomstig de ingewikkeldheid van de samenstelling die vereist wordt door het leven dat naar stoffelijke openbaring zoekt. Evenmin gaat het proces van opbouw van het oertype ononderbroken door. Want onder planeetaspecten die noten voortbrengen waaraan de vibrerende kracht van het zaadatoom niet kan beantwoorden, neuriet het eenvoudig die noten, die het al geleerd heeft. Op die manier beziggehouden wacht het op een nieuw geluid dat het kan gebruiken om verder te bouwen aan het organisme dat het, om zich uit te drukken, wenst. Als wij dus zien dat het aardse organisme, dat elk van ons bewoont, volgens krachtlijnen door de muziek van de sferen wordt gevormd, kunnen wij begrijpen dat de wanklanken, die zich als ziekte uiten, in de eerste plaats voortkomen uit innerlijke onwelluidendheid. Het zal ook duidelijk zijn dat als wij de precieze oorzaken van die wanklanken kennen en haar kunnen verhelpen, de fysieke uiting van ziekte binnen korte tijd zal verdwijnen. Het is deze informatie die de geboortehoroscoop verstrekt, want daarin geeft elke planeet in huis en teken, harmonisch of disharmonisch [geaspecteerd], gezondheid of ziekte aan. Daarom zijn alle geneeswijzen geschikt in zoverre zij rekening houden met de harmonie en disharmonie zoals het rad van het levens, de horoscoop, dat laat zien. 

Behalve de natuurwetten die in de lagere sferen onder normale omstandigheden oppermachtig zijn, zijn er hogere wetten die tot de geestelijke sferen behoren en onder bepaalde omstandigheden voorrang krijgen boven die van de lagere sferen. Bijvoorbeeld de vergeving van zonden. Als men die erkent en er oprecht berouw over heeft, komt zij in plaats van de wet die oog om oog, en tand om tand voorschrijft. Toen Christus op aarde was en de zieken genas - hij, als Heer van de zon, belichaamde in zich de samenvoeging van de trillingen van de planeten, zoals het octaaf alle tonen van de toonladder omvat – kon daarom vanuit zichzelf de juiste herstellende planetaire invloed uitstralen die voor elk ziektegeval nodig was. Hij voelde de disharmonie en wist door zijn verheven ontwikkeling die onmiddellijk op te heffen. Hij hoefde zich hier niet op voor te bereiden, maar verkreeg onmiddellijk resultaat door harmonie in plaats te stellen van de planetaire disharmonie die de ziekte veroorzaakte waarvoor zijn hulp werd ingeroepen. Maar één keer nam hij zijn toevlucht tot de hogere wetten toen hij zei: ‘Sta op, uw zonden worden u vergeven.’ Matt. 9:2 ; Mark 2:5 en Luc. 5:24. 

Dit is ook het geval met de gebruikelijke methode die in het genezingswerk van Rozenkruisers wordt toegepast. Die is gebaseerd op kennis van de planetaire disharmonie die ziekte veroorzaakt en de corrigerende invloed die de ziekte zal genezen. In alle gevallen die mij tot nu toe onder ogen kwamen, heeft zij volstaan. Er bestaat echter een effectievere methode, onder een hogere wet, die in gevallen van lange duur herstel kan bespoedigen en onder bepaalde omstandigheden, waar de oprechte en eerlijke erkenning van het kwade bestaat, zelfs de gevolgen van ziekte kan uitwissen voordat het lot dit anders meedogenloos zou hebben bepaald. 

Als wij met helderziende blik naar iemand kijken die ziek is, of het stoffelijk lichaam al dan niet is verzwakt, is voor de ziener duidelijk waarneembaar dat de geestelijke lichamen veel ijler zijn dan wanneer iemand gezond is. Zij kunnen dus niet genoeg levenskracht aan het stoffelijk lichaam doorgeven. Als gevolg hiervan wordt het lichaam min of meer verstoord. Maar hoe ook de staat van verzwakking van de rest van het lichaam mag zijn, er zijn bepaalde centra die tijdens de gezondheid ijl zijn, afhankelijk van het niveau van geestelijke ontwikkeling van die persoon, en die raken – afhankelijk van de ziekte - in toenemende mate verstopt. Dit geldt vooral voor het belangrijkste centrum tussen de wenkbrauwen. Daar zit de geest opgesloten, soms zo volledig, dat hij het contact met de buitenwereld en wat daar plaatsheeft, verliest en zo volkomen op zijn eigen toestand gericht is dat alleen een totale scheiding van het stoffelijk lichaam hem kan bevrijden. Dit kan een proces van vele jaren zijn en intussen kan de planetaire disharmonie die de oorspronkelijke ziekte veroorzaakte, voorbij zijn, maar de zieke is niet in staat voordeel uit de verbeterde omstandigheden te halen. In dergelijke omstandigheden is een geestelijke uitstorting van bijzondere aard nodig om die geest de boodschap te geven dat zijn zonden worden vergeven. Als dat gehoord wordt kan hij gevolg geven aan het bevel: ‘Neem uw bed op en wandel’. 

Niemand van de tegenwoordige mensheid kan ook maar enigszins het beeld van Christus benaderen. Daarom kan niemand in zulke extreme gevallen Christus macht uitoefenen. Maar de behoefte om die macht te kunnen uitoefenen bestaat tegenwoordig evengoed als tweeduizend jaar geleden. Geest doordringt alles op en in onze planeet, maar in verschillende mate. Hij vertoont meer verwantschap met de ene substantie dan met de andere. Daar de geest een uitvloeisel van het Christusbeginsel is, is het de universele geest die de wereld van de levensgeest samenstelt, die de kunstmatige harmonie van het lichaam herstelt. 

In die gedenkwaardige nacht, waar ik over sprak, werd mij in de Rozenkruiserstempel een substantie getoond waarmee de universele geest zich even gemakkelijk verbindt als een grote hoeveelheid ammonia met water. Binnen de grote, middelste bol, in hoofdstuk 20 genoemd, was een kleinere, die een aantal pakjes bevatte gevuld met die substantie. Toen de Broeders zich in een bepaalde opstelling hadden geplaatst en nadat de harmonie van bepaalde muziek de weg had voorbereid, begonnen de drie bollen plotseling in de drie primaire kleuren: blauw, geel en rood te gloeien. Voor het gezichtsvermogen van mij was duidelijk hoe tijdens het uitspreken van de formule, de bol waarin zich de genoemde pakjes bevonden, door een geestelijke essence, die er eerder niet was, begon te gloeien. Enkele pakjes werden later door de Oudere Broeders met onmiddellijk succes gebruikt. Als bij toverslag werden de kristalliserende deeltjes, die de geestelijke centra van de patiënt omhulden, verdreven en de zieke werd wakker met een besef van lichamelijke gezondheid en welzijn. 

Opmerking: De vier volgende artikelen zijn afkomstig uit handschriften van Max Heindel die bij zijn overlijden nog niet gepubliceerd waren. Later verschenen zij in het tijdschrift Rays from the Rose Cross, zij worden hier herdrukt. 

### <h3 id="chapter-23">23: Eeuwige verdoemenis en zaligheid</h3>

Omdat wij op het hoofdkwartier door de week een aantal lessen geven waarin de verstandelijke kant van ons wezen de boventoon voert, is de zondagavonddienst, evenals de voordracht, bestemd voor de gevoelskant. U weet dat het doel van de Rozenkruisersbroederschap is om verstand en gevoel te laten samengaan. Daarom behoren de zondagavondvoordrachten hoofdzakelijk besteed te worden aan het naar voren brengen van de gevoelskant, het aanraken van de diepste gevoelens. Dit is iets dat wij hard nodig hebben, zelfs nog meer dan verstandelijke ontwikkeling. In onze tegenwoordige beschaving zijn wij zo geneigd om op rationele manier te zoeken naar een oplossing van onze problemen, die alleen het verstand bevredigt, en daarbij datgene vergeten wat ook het gevoel aanspreekt. Ik zal daarom proberen u langs een soort overpeinzing te leiden waarin de vermaningen eerder een beroep doen op uw gevoel dan op uw verstand, en op zowel mijzelf als op ieder ander van toepassing is. 

De afgelopen week verlangde de Oudere Broeder, die sinds enige tijd mijn Leraar is, dat de voordracht van verleden zondag in een andere vorm zou worden herhaald, zodat wij de kant van onze leer zouden oppakken, die op het ogenblik onze grootste aandacht vraagt, die van onszelf voor geestelijk werk geschikt te maken. Als wij de mens bezien zoals hij nu is, krijgen wij maar een eenzijdig beeld van hem, want de mens, zoals alles, is steeds aan verandering blootgesteld. Alleen als wij ons op die verandering voorbereiden kunnen wij iets bereiken. Het is daarom noodzakelijk dat wij onze gedachten voortdurend op de toekomst gericht houden om te weten wat ons te wachten staat. Eveneens is het noodzakelijk om te proberen volgens onze idealen te leven. Want alleen als wij daarnaar leven zullen wij ze in de toekomst bereiken. 

Als een ideaal verwezenlijkt is, is het niet langer een ideaal. Ooit was er een tijd waarin sommigen van ons vlees aten. Dergelijk voedsel wordt verkregen door een tragedie, het ontnemen van leven. Daarom kwam de gedachte bij ons op met deze gewoonte te stoppen. Na een poosje bereikten wij dat ideaal en werden wij vegetariër. Vegetarisch voedsel was niet langer voor ons een ideaal, omdat wij dit bereikt hadden. Dit geldt eveneens voor het geestelijk leven waar onze idealen steeds hoger worden gesteld in de hoop dat wij het hoogste mogen bereiken dat in ons is. 

Wij zullen nu het onderwerp behandelen dat in de kerken bekend staat als eeuwige verdoemenis en eeuwige zaligheid. Dit is iets waarvan wij dachten aan te kunnen ontsnappen. Ongetwijfeld hebben wij ooit de geestelijke horen preken over de hel; aan mensen horen vertellen over de noodzaak zich dagelijks met het vraagstuk van zaligheid bezig te houden, opdat zij niet voor eeuwig verdoemd worden. Toen, met wantrouwen in een dergelijke leer en misschien verbolgen bij de gedachte dat een Schepper wezens zou scheppen, opdat hij later het grootste deel daarvan eeuwig zou kunnen kwellen, hebben wij ons van de kerk afgekeerd naar een andere godsdienst of levensbeschouwing. 

Enkele mensen hebben zich misschien tot een oosterse godsdienst gewend die het voortbestaan van het leven leren, en het proces waardoor de mens zich ontwikkelt en ten slotte een god wordt. Misschien hebben wij, terwijl wij deze leer bestudeerden, het idee van de oneindigheid van de tijd, in die mate verkregen dat wij voor de westerse wereld een ergernis werden. Want er zijn mensen die denken dat de eindeloosheid van de tijd het voor hen niet nodig maakt om zich in te spannen, zoals wij dat hier doen. Aan de westerse wereld is de leer gegeven die eeuwige verdoemenis en eeuwige zaligheid leert. Hoewel wij daar niet op dezelfde manier in geloven als op de orthodoxe manier wordt verkondigd, bevatten deze beide leerstellingen een grote waarheid. Het verstandelijke begrip hiervan berust op de betekenis van het woord ‘eeuwig’. Als wij de Griekse Bijbel opslaan staat daar het woord ‘aionian’. Als wij dat woord in een Grieks woordenboek opzoeken zien wij dat dit woord ‘eeuwigdurend, een onbepaalde tijdsduur’ betekent. In de brief van Paulus aan Filemon waarin hij spreekt van het terugsturen van de slaaf Onesimus zegt hij: ‘Misschien hebt u hem korte tijd moeten missen om hem voor altijd (aionian) terug te krijgen.’ Fil. 1 :15. 17 Noch Onesimus noch Filemon waren onsterfelijk, zodat daar het woord ‘aionian’ alleen maar een gedeelte van een mensenleven kan betekenen en niet voor eeuwig. Wij zien dus dat eeuwig niet de betekenis heeft waarin wij het moeten opvatten. Maar hoe dan wél? 

17 Het Nieuwe Testament in zes Nederlandse vertalingen, Amsterdam 1950, heeft bij vijf vertalingen het woord ‘eeuwig’ staan, de 7e , de Nieuwste vertaling 2007/2010 heeft: ‘voor altijd’. 

Als wij in de wereld om ons heen zien en het proces van ontwikkeling of evolutie beschouwen, kunnen wij vaststellen dat er door onze levensreis van de geest, van stof tot god, eeuwige vooruitgang is. Dat er vele pleisterplaatsen zijn waar de geest enige tijd rust houdt om daarna weer een stap voorwaarts te zetten. Wij, die in onze leer de verschillende tijdvakken en perioden bestudeerden die aan de tijdvakken voorafgingen, zullen ons herinneren dat er geschreven staat dat de eerste, echte scheiding van de mensheid in het laatste gedeelte van het Lemurische tijdvak plaatsvond. Er was in die tijd wat men een uitverkoren volk kan noemen. Bij een deel van de mensen die daar toen woonden had zich een bepaalde scheiding in hun begeertelichaam voltrokken. Bij hen, waarin het begeertelichaam zich zo verdeeld had dat er hogere begeertestof in hun stoffelijk lichaam was, kon de menselijke geest of het ego daar binnentreden en werden op die manier de mens zoals wij die nu kennen. Dat was het eerste ras. Toen vormden er zich geleidelijk aan andere rassen. Zeven voor zover het het Atlantische tijdvak betrof en vijf zover als het het Arische tijdvak betreft. In ons Arische tijdvak zullen er nog twee rassen ontstaan en één in het zesde tijdvak [het Nieuwe Galilea], dan is het met de rassen gedaan. 

Terwijl dat proces van ontwikkeling verder ging, en deze enorm grote groep geesten stap voor stap vooruit is gegaan, waren er ook achterblijvers. Hoewel wij toen nog niet bewust waren, waren er al enigen die niet met hun groep meekonden, omdat zij niet zo plooibaar waren als de anderen. Daarom konden zij de volgende stap in hun ontwikkeling niet doen. Wij zijn nu op het punt gekomen waar de snelste veranderingen plaatsvinden, waar minder tijdsverloop tussen de rassen is dan ooit. Daarom zien de Oudere Broeders de zestien rassen in zeker zin als ‘de zestien paden naar vernietiging’. 

Hier ligt nu onze les. Iedereen moet de stap doen van het ene ras naar het andere. Wij hebben de rassen in het Lemurische tijdvak doorlopen, en gingen door de zeven rassen in het Atlantische tijdvak en toen door het eerste ras van het Arische tijdvak. Wij zijn met de anderen voortgegaan. Elke keer als er een scheiding werd gemaakt zijn wij met succes dat punt gepasseerd en hebben op die manier ‘zaligheid’ bereikt. Dit gaat op precies dezelfde manier als kinderen die vanaf de basisschool worden opgeleid om naar een vervolgopleiding te gaan. Sommige kinderen blijven elk jaar zitten en zijn verplicht achter te blijven om alsnog hun lessen te leren die zij het voorgaande jaar niet geleerd hebben. Maar hen wordt een nieuwe kans geboden. Zo zijn er altijd enige geesten of ego’s die achterblijven, en anderen die ijveriger zijn dan de anderen, die vooraan komen te staan. 

Nu is de vraag waar u en ik voor staan. Willen wij tot de achterblijvers behoren, of zullen wij ons best doen, zoals van ons wordt verlangd, en zo goed wij kunnen? Nu ons deze geweldige leer is gegeven en wij de opzienbarende waarheid van het voortbestaan van het leven kennen, aarzelen wij dan en zeggen tot onszelf: ‘wij hebben tijd genoeg, wij geloven niet in deze leer van eeuwige verdoemenis en eeuwige zaligheid en weten dat iedereen ooit gered zal worden?’ 

Er zullen sommige mensen zijn die het doel eerder bereiken dan anderen, en weer anderen die zullen achterblijven. De vraag is echter: ‘zullen wij een hulp of een hinderpaal voor ons ras zijn?’ Op dit ogenblik behoren wij, als mensen uit de westerse wereld, tot de voorsten. Wij hebben een leer die op een betere manier dan welke andere ook, de levensraadselen verklaart. Dan rest de vraag: ‘zullen wij haar ook in ons dagelijkse leven in praktijk brengen?’ 

Het doet er niet toe wat wij geloven, maar hoe wij leven. Het is geen kwestie van geloof, maar wél ons geloof door daden te tonen. Hebben wij in ons dagelijkse leven ons geloof in praktijk gebracht? De mensen in onze omgeving letten op ons en zien in ons óf een voorbeeld van wat zij behoren te zijn of wat zij niet horen te zijn. Elke zondag weer horen wij deze leer verkondigen, wij leren de levenslessen en mijmeren over het woord ‘hulpvaardigheid’; maar hoe volgen wij dat ideaal na? Helpen wij de mensen om ons heen? Treden wij naar buiten om deze dingen in praktijk te brengen om daar het overeenkomstige leven te leiden en een voorbeeld te zijn voor de hier ontvangen leer? Niemand kan zeggen dat hij het naar zijn beste vermogen doet want wij schieten allemaal tekort. Dan rijst de vraag: is het ideaal te hoog? Nee, dat is het niet. Er bestaat een manier waarop wij dagelijks nuttiger kunnen leven, en die zullen wij nu bespreken. 

Zij die nog niet met de oefeningen in onze boeken begonnen zijn dienen serieus te overwegen dit alsnog te doen. Ik raad u dringend aan hiermee te beginnen. Want of wij al dan niet bij onszelf vooruitgang bespeuren en of die door anderen om ons heen al dan niet wordt opgemerkt; er is echter vooruitgang. Wij kunnen niet dag in dag uit, onze gedachten en daden overzien, zonder een beter leven te gaan leiden en betere mannen en vrouwen te worden. De beide Rozenkruisers oefeningen zijn niet moeilijk en vragen maar weinig tijd. Evenmin wordt van ons verwacht dat wij voor onze zelfverbetering tijd gebruiken die besteed dient te worden aan ons dagelijks werk. Dit zou even verkeerd zijn als het brood, dat voor anderen in het gezin bestemd is, zelf op te eten. Iedere schijn van egoïsme behoort vermeden te worden. Wij moeten proberen ons dagelijks te verbeteren om op die manier betere mensen te worden, en ons de gelegenheid te geven om een rijker leven op de Fellowship uit te storten. 

De proefleerlingen die de oefeningen doen en zich daardoor steeds meer met de Rozenkruisersleer vereenzelvigen, zullen op deze manier een steeds krachtiger en behulpzamer invloed uitoefenen dan anders mogelijk is. Daarom dring ik er nog eens op aan - en ik zou dit niet herhalen als het niet op special verzoek [van de Leraar] was – dat zoveel mogelijk mensen onder u als maar enigszins mogelijk is, deze oefeningen doen en proberen daarmee in overeenstemming te leven. Want alleen als wij het geestelijke leven leiden kunnen wij ons geschikt maken voor de vooruitgang die eraan komt. Op het moment dat de zon18 door een ander teken van de dierenriem gaat, krijgt de mensheid altijd een nieuwe geestelijke impuls. Die aandrang moet een kanaal hebben om door te stromen en dat kanaal moet klaar zijn en in staat om in overeenstemming met die aandrang te trillen. Alleen als er enige mensen gereed zijn die deze trilling kunnen opvangen en doorgeven, kan de leer, verbonden met die geestelijke impuls, komen. Wij hebben gelezen hoe tijdens de afgelopen tweeduizend jaar naar de terugkeer van Christus is uitgezien. Hoe de apostelen in die tijd uitzagen naar zijn komst en meenden dat hij op aarde een werelds koninkrijk zou stichten. Zowel in het verleden als nu zijn er mensen die uitzien naar zijn komst, zijn komst als mens. Maar zoals Angelus Silesius19 zegt: 

18 Bedoeld wordt bij precessie of achteruitgang van het lentepunt, elke 2160 jaar. 

19 Angelus Silesius, Johannes Scheffler, gedoopt 25 dec. 1624 in Breslau (Wroclaw) overleden 9 juli 1677 in Breslau. Vader Pool, moeder Duitse. Studeerde medicijnen, werd later, in 1652 rooms-katholiek priester. 

    Al werd Christus ook duizendmaal in Betlehem geboren   
    en niet in uzelf, dan gaat uw ziel toch verloren;   
    Vergeefs hebt u het kruis op Golgota aanschouwd,   
    tenzij u in uzelf het weer hebt opgebouwd.   

Evenals een stemvork, die is afgestemd op een bepaalde trilling, begint te zingen als er een andere van dezelfde toonhoogte wordt aangeslagen, is dat ook met ons het geval. Als wij afgestemd zijn op de Christustrillingen zijn wij in staat die liefde uit te drukken die hij aan de mensen leerde en die wij iedere zondagavond door onze diensten proberen in te prenten. Alleen als wij gaan leven volgens die liefde, en Christus in ons gewaar worden, kunnen wij Christus buiten ons zien. Laten wij daarom het volgende gedichtje niet vergeten: 

    Let us not waste our time in longing Laten wij onze tijd niet verknoeien met verlangen   
    for bright but impossible things. naar prachtige maar onmogelijk te bereiken dingen.   
    Let us not sit supinely waiting Laten wij niet neerzitten in lusteloos wachten   
    for the sprouting of angel wings. op het tevoorschijn komen van engelenvleugels.   
    Let us not scorn to be rush lights, Laten wij het niet minachten een zwak lichtje te        zijn; 
    everyone can’t be a star. niet iedereen kan een ster zijn.   
    But let us fulfill our mission Maar laten wij onze taak vervullen   
    by shining just where we are. door gewoon te schijnen waar wij zijn.   

### <h3 id="chapter-24">24: De boog in de wolken</h3>

Ik heb een paar inleidende opmerkingen waarom het onderwerp: ‘de boog in de wolken’, wordt behandeld. Onlangs dicteerde ik het manuscript voor een boek dat ik intussen aan het persklaar maken ben. Tijdens het dicteren kwamen er een aantal punten naar voren die onderzoek vereisten. Eén daarvan gaat over de levenskracht die door de milt het lichaam binnenstroomt. Bij onderzoek bleek dat die kracht zich in verschillende kleuren vertoont en dat zij in de verschillende rijken anders werkt. Er viel dus heel wat te onderzoeken voordat tot publicatie kon worden overgegaan. Een vriend, die een deel van het manuscript had gelezen, had bij zijn bibliotheek in Seattle een boek geleend dat ongeveer veertig jaar geleden gepubliceerd was, getiteld: De grondbeginselen van licht en kleur; de geneeskracht van kleur, geschreven door Edwin D. Babbit.20 Ik werd op dit boek gewezen en vond het zeer interessant omdat het geschreven werd door iemand die helderziend was. Nadat ik een uur in dit boek gestudeerd had ging ik zelf op onderzoek uit, met als gevolg dat er veel nieuw licht op het onderwerp werd geworpen. Het is een diepgaand onderwerp, want het leven van God schijnt in deze kleuren te zijn belichaamd. Toen ik in het geheugen der natuur terugging belandde ik onder andere op een punt waar geen licht was, zoals in De wereldbeschouwing der Rozenkruisers staat beschreven. Toen ging ik de verschillende stadia van de vorming van planeten na en verzeilde op het punt waar ik de boog in de wolken zag. Het hele onderzoek maakte op mij zo’n diepe indruk, dat ik met ontzag werd vervuld. 

20 The Principles of Light and Color; The Healing power of Color, Edwin Dwight. Babbitt, 1878, herdruk als pocketboek in 1980 bij de Citadel Pers, New York, ISBN 0-80650748-9. Hij werd geboren op 1 febr. 1828 in Hamden, NY en overleed op 28 juni 1905 in Rochester, NY. 

In de Bijbel wordt gezegd dat God licht is en niets kan ons beter het wezen van God onthullen dan dat symbool. Als een helderziende in dat verre, schimmige verleden teruggaat en toekijkt hoe de aarde gevormd werd, ziet hij als eerste als het ware, een donkere, vormloze wolk, die uit de Chaos tevoorschijn komt. Vervolgens ziet hij dat deze wolk uit maagdelijke of oer substantie door het scheppende Woord in licht verandert, haar eerste zichtbare verschijningsvorm, een lichtgevende vuurmist. Dan breekt er een tijd aan dat er rond die vuurmist vocht wordt verzameld en volgt later de tijd die de Maanperiode wordt genoemd. Nog later verschijnt het dichtere en donkerder stadium dat de Aardeperiode wordt genoemd. 

In het Lemurische tijdvak begon - toen het ziedende, kokende water verdampt was - de eerste korstvorming van de aarde. Wij weten dat als wij steeds maar water in een ketel blijven koken er zich een korst vormt. Op gelijke manier vormde het kokende water aan de buitenkant van de vurige aardbol een hard, korstachtig omhulsel dat de oppervlakte van de aarde vormde. 

De Bijbel zegt, als zij verwijst naar het volgende [Atlantische] tijdvak, dat het op aarde niet regende, maar dat er uit de aarde mist voortkwam. Vanuit die toenmalige, vochtige aarde, vormde zich mist die de hele aarde omgaf. Wij konden toen onmogelijk het zonlicht zien zoals nu. De zon zag eruit als een booglamp op een donkere avond; er was een kring omheen. In het begin van het Atlantische tijdvak hielden wij ons in die mistige atmosfeer op. Er brak later een tijd aan dat de atmosfeer steeds meer afkoelde en het vocht in water overging dat uiteindelijk, door een vloed, de Atlantiërs uit hun land verdreef zoals in de verschillende godsdiensten wordt beschreven. 

In de tijd dat die mistige atmosfeer de aarde omhulde, kon men onmogelijk een regenboog waarnemen. Dit natuurverschijnsel doet zich meestal voor als op de ene plek de lucht helder is en er zich op een andere plaats een wolk bevindt. Toen brak de tijd aan dat de mens voor het eerst de regenboog zag. Als ik in het geheugen der natuur deze gebeurtenis terugzie, was dit meer dan schitterend. Er waren vluchtelingen die uit Atlantis – dat nu gedeeltelijk onder de Atlantische oceaan begraven ligt en bevatte ook gedeelten die nu bekend zijn als Europa en Amerika - waren verdreven. Deze vluchtelingen werden naar het oosten gedreven totdat zij uiteindelijk een plek bereikten waar het land hoog was, de atmosfeer gedeeltelijk was opgeklaard, en zij de heldere lucht boven zich zagen. Plotseling kwam er een wolk opzetten waaruit een bliksemstraal flitste en hoorden zij het rollen van de donder. Zij die onder leiding van een gids die zij als een god vereerden, aan het levensgevaar van het water waren ontsnapt, richtten zich tot hem en vroegen: ‘Wat zal ons nu overkomen; zullen wij dan toch nog vernietigd worden?’ De gids wees naar de regenboog, die aan de hemel stond, en zei: ‘Nee, want zolang als die regenboog in de wolken staat, zolang zullen de jaargetijden elkaar onafgebroken opvolgen.’ De mensen keken toen vol bewondering en gerustgesteld naar die regenboog van belofte. 

Als wij de regenboog als één van de openbaringen van de Godheid bezien, kunnen wij hieruit een belangrijke les van toewijding leren. Want terwijl de bliksem ons met ontzag en de donder ons met vrees vervult, wekt de regenboog altijd bewondering door de schoonheid van zijn zevenvoudige kleurenbaan. Er is niets dat met die wonderschone boog kan worden vergeleken. Ik wil nu uw aandacht vragen voor een paar natuurkundige feiten die daarmee in verband staan. 

De regenboog verschijnt nooit midden op de dag maar altijd nadat de zon aan het dalen is en meer dan de helft van de middaghoogte tot aan de horizon heeft afgelegd. Hoe dichter de zon bij de horizon staat des te groter de regenboog is en des te helderder zijn kleuren zijn. Hij verschijnt ook nooit aan een heldere hemel. Meestal heeft hij als achtergrond een donkere, saaie wolk. Men kan hem alleen maar zien als onze rug naar de zon is gekeerd. Wij kunnen dus niet tegelijkertijd de zon en de regenboog zien. Als wij van onderaf naar de regenboog kijken, pronkt hij als een halve cirkel boven de aarde. Maar hoe hoger wij komen hoe meer wij een cirkel zien. Als wij in de bergen op hem neerkijken, zien wij de regenboog als een zevenvoudige cirkel. Zevenvoudig als de godheid, waarvan hij een verschijningsvorm is. 

Laten wij nu, na de natuurkundige feiten, de mystieke verklaring van ons onderwerp bezien. Als wij in het gewone leven op het hoogste punt van onze lichamelijke activiteit zijn, als voorspoed het grootst is en alles even heerlijk en helder lijkt, hebben wij de goddelijke openbaring van licht en leven niet nodig. Wij hebben geen behoefte aan het verbond dat God met de mens sloot toen hij het Arische tijdvak binnentrad. Wij bekommeren ons niet om geestelijk leven. Onze levensboot vaart op een glad wateroppervlak, en wij hebben niets anders nodig. Alles schijnt hier zo goed te zijn, dat wij geen enkele reden schijnen te hebben om verder te kijken. 

Maar dan breekt plotseling de storm los, een periode in het leven van iedereen dat zorgen en verdriet ons overvallen. Een rampzalige storm rukt dan ieder stoffelijk houvast van ons weg en staan wij alleen met ons verdriet. Dan, als wij onze blik van de stoffelijke zon van voorspoed afwenden en opzien naar geestelijk leven, zullen wij altijd op de donkere onheilswolk, de boog in de lucht zien, die daar staat als het verbond tussen God en de mens en ons toont dat wij altijd met het geestelijke leven in aanraking kunnen komen. Het is misschien niet juist dat dan te doen, want wij hebben allemaal een bepaalde stoffelijke ontwikkeling nodig, die het best tot stand komt als wij ons niet te zeer in het geestelijk leven verdiepen. Maar opdat wij ons ontwikkelen en vooruitgaan en langzamerhand een steeds hogere staat van geestelijkheid bereiken, moeten er op zijn tijd moeilijkheden en beproevingen over ons komen, die ons naar het geestelijk leven leiden. Als wij beproevingen en ellende als middel daartoe leren zien, dan wordt verdriet de grootste zegen die over ons kan komen. Wat geven wij dan om voedsel? Maar als wij de honger voelen knagen en er wordt ons voedsel aangeboden, het doet er niet toe hoe eenvoudig de kost ook is, zijn wij daar erg dankbaar voor. 

Als wij iedere nacht goed slapen, waarderen wij niet wat een zegen dit is. Maar als wij vele nachten achtereen hebben wakker gelegen, en sterk naar slaap hebben verlangd, dan pas, als die komt met de daarmee samengaande rust, weten wij hem naar waarde te schatten. Als wij gezond zijn en geen pijn voelen, vergeten wij zo gemakkelijk dat er pijn bestaat. Maar als wij onlangs van een ziekte hersteld zijn, of als wij veel geleden hebben, dan beseffen wij pas wat een grote zegen gezondheid eigenlijk is. Evenzo zien wij in de tegenstelling van de stralen van de zon en de duisternis van de wolk, in de laatste de regenboog die ons wenkt naar het geestelijk leven. Als wij daarnaar opkijken zijn wij veel beter af dan als wij voortgaan op het pad van het aardse leven. De meeste mensen hebben de neiging over kleinigheden te tobben. 

Dit doet mij denken aan een verhaal dat ik laatst in een krant zag staan van een jongetje dat een ladder was opgeklommen. Toen hij erop klom had hij naar boven gekeken en was zo hoog gegaan dat een val zijn dood zou hebben betekend. Toen hield hij stil, keek naar beneden en werd meteen duizelig. Als wij vanaf een grote hoogte naar beneden kijken worden we duizelig en bang. Maar iemand riep hem vanboven toe: ‘Kijk naar boven, mijn jongen. Klim maar verder, dan zal ik je helpen.’ Hij keek naar boven en meteen waren de duizeligheid en angst voorbij. Toen klom hij verder tot hij door een raam naar binnen werd gehaald. Laten wij naar boven kijken en proberen de kleine zorgen van het leven te vergeten want de boog van de hoop is altijd in de wolk. 

Als wij proberen een geestelijk leven te leiden en de ongelofelijke hoogte tot God te beklimmen, zal voor onze ogen de boog van de vrede hoe langer hoe meer een cirkel worden en zullen wij zien dat er zowel daarboven als hier beneden vrede is. Het is onze plicht om het werk dat wij hier op aarde te doen hebben, uit te voeren en ons hieraan nooit te onttrekken. Wij hebben echter ook een verplichting tegenover het geestelijk leven. Het is in het belang hiervan dat wij op zondagavond bijeenkomen en door ons streven te bundelen ons tot geestelijke hoogte verheffen. 

Wij dienen te bedenken dat iedereen een latente, geestelijke kracht in zich heeft die groter is dan welke wereldse kracht ook. Naarmate die kracht zich ontwikkelt zijn wij verantwoordelijk voor het gebruik ervan. Om die kracht te vergroten, moeten wij proberen een deel van onze vrije tijd aan geestelijk leven te wijden, zodat, als de wolk van het onheil over ons komt, wij met behulp van die kracht de boog in de wolken zullen vinden. Zoals wij de boog tegen het einde van de storm zien, zo zal, als wij de kracht hebben ontvangen om de schitterende regenboog in onze wolk van rampspoed te zien, het einde van de ellende nabij zijn en de heldere kant ervan beginnen te verschijnen. Hoe groter de narigheid des te groter de benodigde les. Als wij ons op de weg van het kwaad bevinden zullen wij vroeg of laat op vriendelijke maar strenge manier door de levensomstandigheden weer in het gareel worden gebracht en inzien dat het pad van de waarheid opwaarts en niet neerwaarts loopt en dat God de wereld regeert. 

### <h3 id="chapter-25">25: Verantwoordelijkheid naarmate men kennis bezit</h3>

In het verre, grijze verleden, toen wij ons leven als mens begonnen, hadden wij nog heel weinig ervaring opgedaan en hadden daarom ook heel weinig verantwoordelijkheid. Verantwoordelijkheid is afhankelijk van kennis. Wij weten dat een dier, vanuit menselijk standpunt gezien, moreel niet valt onder de wet van oorzaak en gevolg, maar natuurlijk wel stoffelijk. Als een dier uit een raam springt en op de grond valt, kan het zijn poot breken of zich op een andere manier bezeren. Als een mens zoiets doet is hij behalve onderworpen aan de wet van oorzaak en gevolg, ook aan die van verantwoordelijkheid onderworpen, omdat hij beter weet. Hij heeft niet het recht om zijn lichaam, dat hem werd geschonken, te verwonden. Hieruit zien wij dat wij naar de mate van onze kennis moreel verantwoordelijk zijn. 

Omdat wij in veel levens ervaring hebben opgedaan hebben wij steeds meer verstandelijke vermogens gekregen. Elke keer worden wij met meer talent geboren als gevolg van de ervaringen in die levens. Daarom zijn wij verantwoordelijk voor de manier waarop wij ons lichaam gebruiken. Het is noodzakelijk dat wij die talenten in ons leven gebruiken, want anders kwijnen zij weg. Evenals een hand die niet gebruikt wordt slap en krachteloos wordt. Zo zullen ook onze geestelijke vermogens wegkwijnen als wij ze niet gebruiken en vermeerderen. Op het pad van ontwikkeling moeten wij óf vooruitgaan, óf anders degenereren. Kennis gaat blijkbaar dus gepaard met veel verantwoordelijkheid. Hoe meer kennis wij bezitten des te groter de verantwoordelijkheid; dat is duidelijk. Maar als wij kennis vanuit een ander standpunt bezien, dat van de occultist, gaat kennis vergezeld van verantwoordelijkheid die meestal niet wordt beseft. Het is deze specifieke verantwoordelijkheid die ik hier wil bespreken. 

Mabel Collins verzekert, dat de geschiedenis in haar boek: De bloesem en de vrucht, of de geschiedenis van Fleta - een zwartmagiër – een ware geschiedenis is. Zij zegt dat de stof voor deze geschiedenis op een zeer vreemde manier, vanuit een verafgelegen land, werd meegebracht. En dat er voor degene die weet, in het boek enige diepe waarheden schuilgaan over het vergaren van kennis en het gebruik daarvan. Zij vertelt hoe Fleta, in het begin van haar belichaming, toen zij nog tot een natuurvolk behoorde, haar minnaar vermoordde en hoe zij door de wreedheid van die moord een bepaalde kracht verkreeg. Die kracht, natuurlijk in overeenstemming met haar daad, ging de richting uit van zwarte magie. In het leven waar deze geschiedenis zich afspeelt bezat zij de kracht van een zwartmagiër. Zij dwong haar minnaar om een wezen te doden zodat zij nieuwe kracht zou krijgen. Op deze zwartmagische manier gebruikte zij haar kennis. 

Hierin schuilt een diepe waarheid. Alle kennis die niet met leven is doordrenkt is leeg, zinloos en nutteloos. Het leven, dat aan kennis kracht verleent, kan op verschillende manieren verkregen worden en gebruikt. Als zij eenmaal verworven is, kan zij in een talisman of amulet worden opgeslagen en dan door anderen voor een goed of voor een slecht doel gebruikt worden, afhankelijk van het karakter van de persoon die het gebruikt. Als hij opgeslagen ligt in degene die die kracht zelf ontwikkelde, zal hij gebruikt worden in overeenstemming met het karakter van die man of vrouw. Het berust op hetzelfde principe waarop elektriciteit in een batterij wordt opgeslagen, die vervolgens in de winkel kan worden gekocht en op verschillende manieren door anderen gebruikt kan worden dan degene die de batterijen oplaadde. Zo kan ook de dynamische kracht, die verkregen wordt door de opoffering van leven met het doel occulte kracht te verkrijgen, op de een of andere manier worden gebruikt als zij in een talisman is opgeslagen. 

Wij zien die grote levenswaarheid vooral duidelijk gemaakt in Parsifal. In deze prachtige legende was het reinigende bloed van onze redder, in edelmoedige zelfopoffering gegeven - en niet iemand anders ontnomen – in een beker opgevangen, die toen een talisman werd, en in staat was aan velen kracht te geven die hem aanschouwden als zij rein, kuis en onschuldig waren. Wij hebben ook het symbool van de speer die de wonden veroorzaakte waaruit het bloed vloeide. Zij was bezoedeld door het reinigende bloed, waardoor zij een talisman werd, die op verschillende manieren gebruikt kon worden. Tijdens het bewind van Titurel had het graalmysterie grote kracht. Maar toen de graal werd doorgegeven aan Amfortas, de zoon van Titurel, trok die er gewapend met de heilige speer op uit om Klingsor te doden. Toen hield hij op onschuldig te zijn. Hij wilde die grote, geestelijke kracht misbruiken om er een vijand mee te doden. Hoewel het een vijand van het goede betrof was het niet juist die kracht voor dat doel te gebruiken, waarop de kracht zich tégen hem keerde. Hij had opgehouden kuis, rein en onschuldig te zijn. Daarom verwondde die kracht hem zodanig dat genezing onmogelijk was. Dit geldt ook in andere gevallen. 

Wij lezen over David, de bloeddorstige krijgsman, dat God hem verbood de tempel te bouwen. Hoewel die God een oorlogsgod was, die volken moest straffen om ze op het rechte pad te brengen, kon hij niet het instrument, dat bezoedeld was met het bloed van zijn oorlogen, gebruiken om een tempel te bouwen. Dat werd overgelaten aan Davids zoon, Salomo, de man van vrede. Ons wordt verteld dat Salomo wijsheid wenste en kennis. Niet om de overwinning op zijn vijanden te behalen of zijn grondgebied te kunnen uitbreiden of van zijn volk een grote natie te maken, maar zodat hij het volk, dat onder zijn hoede was geplaatst, beter zou kunnen regeren. En hem werd overvloedig kennis geschonken. 

Wij vernemen ook hoe Parsifal - die tegengesteld aan Amfortas was, de afstammeling van een krijgsman, een bloeddorstig mens - stierf. Door Herzleide, harteleed, kwam het na de dood van zijn vader geboren kind, Parsival, ter wereld. In de eerste jaren van zijn loopbaan gebruikte hij pijl en boog, maar op een bepaald moment brak hij zijn boog doormidden, werd kuis, rein en onschuldig. Door de kracht van die kwaliteiten hield hij op de dag van zijn beproeving stand en ontworstelde de speer aan Klingsor die haar bezat vanaf de dag dat Amfortas haar verloor. Parsifal was tijdens zijn omzwervingen - in de periode dat hij de speer ontving totdat hij weer naar het kasteel van de graal terugkeerde – aan veel verleidingen, verdriet, moeilijkheden en beproevingen blootgesteld. Men had hem naar het leven gestaan en hij was er vaak van overtuigd dat hij, door het gebruik van de heilige speer, zijn leven had kunnen redden door die tegen zijn vijanden te gebruiken. Maar hij wist dat de speer niet gebruikt moest worden om te verwonden, maar om te genezen. Hij was doordrongen van de heiligheid van de kracht die het geofferde bloed aan de talisman had gegeven en dat de speer alleen voor het hoogste doel mocht worden gebruikt. 

Zo zien wij overal dat zij, die in het bezit van geestelijke kracht komen, die nooit voor een zelfzuchtig doel zullen gebruiken. Welke moeilijkheden hun ook mogen overkomen, op dat punt blijven zij op hun stuk staan. Hoezeer ook in het nauw gedreven, zij zullen er geen moment aan denken om hun kracht uit zelfzucht te gebruiken. Hoewel zo iemand, als hij dat wil, vijfduizend mensen die hongerlijden, en van hun voorraadbron zijn afgesloten kan voeden, zal hij toch niet de kleinste steen in brood veranderen om zijn eigen honger te stillen. Hoewel hij tegenover zijn vijanden stond en hen genas, zoals Christus het oor van de Romeinse soldaat, zal hij weigeren zijn geestelijke kracht te gebruiken om het bloed te stelpen dat uit zijn eigen zij stroomt. Van zulke mensen werd altijd gezegd dat zij anderen redden, maar zichzelf niet konden redden. Zij hadden dit wél kunnen doen, want hun kracht was groot. Maar als zij die voor dat doel hadden gebruikt zouden zij die kracht hebben verloren, want zij hadden niet het recht om hun kracht op die manier te gebruiken. 

Dan is er nog een mysterie dat verschilt van de graal. Bijvoorbeeld het hoofd van Johannes de Doper dat, nadat hij was geofferd, op een schaal werd gelegd. Bij het zien hiervan ontleenden anderen daar een zekere kracht aan. De Griekse mythe verhaalt ons van Argus, die zoveel ogen had dat hij overal kon zien: hij was helderziend. Maar hij gebruikte zijn kracht voor een verkeerd doel. Mercurius, de god van wijsheid, onthoofde hem en nam die kracht weg. Iedere keer als iemand probeert geestelijke kennis en kracht op een verkeerde manier te gebruiken, zal hij die kracht verliezen; hij kan haar niet behouden. 

Zelfs als wij kennis vanuit een wetenschappelijk standpunt bezien, zien wij dat zij leven wegneemt, want elke gedachte die wij vormen, vernietigt weefsel in onze hersenen die uit kleine cellen zijn opgebouwd. Elke cel heeft haar eigen leven en dat leven wordt door denken vernietigd, of juister, de vorm wordt vernietigd zodat het leven er zich niet langer in kan uiten. In welke richting ook waarin wij kennis zoeken, gaat dit altijd ten koste van leven. Er zijn mensen die door wetenschappelijke proefnemingen, uit pure nieuwsgierigheid, het leven ontnemen. Er zijn ook mensen die zo wreed zijn het leven te ontnemen zoals dat bij vivisectie gebeurt. Daar, waar het zoeken naar kennis alleen uit het motief van nieuwsgierigheid wordt nagejaagd, haalt die persoon voor de toekomst een vreselijke schuld op zijn hals, want het evenwicht moet zeker hersteld worden. 

Zo zien wij in het geval van Fleta, dat de offering van leven in de stoffelijke wereld, die ooit plaatsvond, werd gevolgd door offering in een andere wereld. Maar daardoor verkreeg zij een kracht die haar zelfs tot aan de poort van de tempel bracht, waarvoor zij stond en om inwijding verzocht. Haar motieven waren, net zoals die van Klingsor, echter niet zuiver. Zij was niet kuis, dus niet geschikt om de geestelijke kracht in haar volle omvang te bezitten en onder de helpers van de mensheid geschaard te worden. Daarom werd zij van de tempeldeur verdreven en stierf de dood van een zwartmagiër. Over die dood hangt een sluier en ons wordt niet verteld wat daarachter ligt. Het is misschien maar beter ook dat dit soort dingen niet worden verteld. Maar de les geldt nog steeds, dat wij geen leven kunnen ontnemen, noch op een onrechtmatige manier kennis kunnen verzamelen zonder ons daarbij bloot te stellen aan een vreeslijke verantwoordelijkheid. De enige reden die voldoening schenkt en juist is op onze zoektocht naar kennis, is dat wij daarbij kunnen dienen om de mensheid op een efficiëntere manier te helpen. Op het ogenblik is het opofferen van leven om kennis op te doen onvermijdelijk; daar kunnen wij niets aan doen. Maar wij behoren die kennis met de zuiverste en beste bedoelingen te zoeken, want het leven dat wij vernietigen is zeer talrijk. De occultist die het leven ziet dat staat geboren te worden - het elementaire leven dat belichaming zoekt en van zijn vorm wordt beroofd om kennis op te doen – is soms verbaasd door het grote verlies van afzonderlijk leven dat zo wordt opgeofferd, en niet voor een goed doel. Daarom herhaal ik nog eens dat men alleen met goede en zuivere beweegredenen het recht heeft kennis te zoeken. 

Als wij daarentegen het pad van plicht bewandelen, als wij proberen de dingen die wij tegenkomen zo goed en grondig mogelijk te doen, en als wij geestelijke aspiraties hebben zonder de bedoeling onze geestelijke groei te dwingen, zullen wij betrekkelijk gemakkelijk geschikt worden om geestelijke kracht te bezitten. Het is een mooi kenmerk van de Rozenkruisersoefeningen, dat zij ons niet alleen geestelijke kennis bijbrengen, maar ons ook geschikt maken die kennis te bezitten. Wij moeten leren het pad van plicht te bewandelen en het juiste leven te leiden. Heb geen zorgen over een lang leven. Er zijn zoveel mensen, zegt Thomas à Kempis, die zich ongerust maken over een lang leven. Denk daar niet steeds over na. Wij kunnen er beter elke dag naar streven onze plicht te doen. Dan zullen wij beslist geschikt worden bevonden om de geestelijke kennis te verkrijgen, die met grote krachten gepaard gaat. 

Het is niet belangrijk wat onze werkkring is, er is altijd een plaats waar wij van onze kennis gebruik kunnen maken, niet om te preken, niet om van de morgen tot de avond te spreken over de dingen die wij weten zodat men onze kennis zal bewonderen, maar opdat wij onder hen het geestelijke leven leiden en een levend voorbeeld van onze leer zijn. Die kans heeft iedereen. Wij hoeven er niet ver voor te zoeken; zij is hier vlakbij. 

Thomas à Kempis heeft dit op een manier uitgedrukt zoals alleen een mysticus dat kan doen. Hij heeft zijn gedachten in zulke mooie woorden overgebracht, dat het de moeite waard is om uit zijn Navolging van Christus er een paar te lezen en te overdenken. Hij zegt: ‘Ieder mens is natuurlijk begerig om te weten, maar wat is kennis waard zonder God te vrezen? Ongetwijfeld is een eenvoudige huisvader die God dient, beter dan een trotse wijsgeer die de loop van de sterrenhemel bestudeert en zichzelf verwaarloost. Hoe meer u weet, des te zwaarder zult u beoordeeld worden, tenzij uw leven ook zoveel te heiliger is. Wees daarom niet trots, maar ben liever bang voor de kennis die u is gegeven. Als het lijkt dat u veel weet, bedenk dan dat er veel dingen zijn die u niét weet. U weet niet hoe lang het u zal lukken om goed te handelen.’ 

Laten wij er daarom aan denken dat wij niet moeten proberen kennis te vergaren alleen maar om die kennis, maar alleen als middel om een beter en reiner leven te leiden. Want dat alleen rechtvaardigt het. 

### <h3 id="chapter-26">26: De tocht door de woestijn</h3>

Ons onderwerp is uit de Bijbel, de geschiedenis van de tabernakel of tent in de woestijn. Ik wil proberen die geschiedenis volgens de Rozenkruisersleer te verklaren. Zij, die deze leer niet bestudeerd hebben, denken misschien dat de ene uitleg even geloofwaardig is als de andere. Een nauwkeurige beschouwing van dit onderwerp zal die menig echter veranderen. Petrus zegt in zijn 2e brief, hoofdstuk 1 vers 20: ‘Besef daarbij vooral dat geen enkele profetie uit de Schrift een eigenmachtige uitleg toelaat.’ Uit ons dagelijkse leven weten wij, dat als onze mening over een bepaald onderwerp belangrijk is, die gegrond moet zijn op een zekere mate van kennis van dat onderwerp. Op dit principe is de getuigenverklaring in een rechtszaak gebaseerd. Als iemand, door studie of ervaring daartoe gerechtigd is zijn menig over een onderwerp uit te spreken, wordt er met belangstelling naar hem of haar geluisterd en over nagedacht. Dit geldt ook voor de uitleg van de Bijbel. Merk op dat Petrus zegt dat de Schift geen eigenmachtige uitleg toelaat. De rooms-katholieken hebben eeuwenlang beweerd – en zijn hierover terechtgewezen – dat zij gezaghebbend zijn in het verklaren van de Bijbel. Voor deze bewering is enige grond, want elke paus die aan het hoofd van het Vaticaan heeft gestaan, op één uitzondering na, was helderziend. 

Ik beweer niet dat de Pausen hun macht met wijsheid gebruikten, maar toch waren zij geen blinde leiders van de blinden. Dit is een bewering die Petrus over zichzelf uit. Hij zegt: ‘Toen wij u de glorierijke komst van onze Heer Jezus Christus verkondigden, baseerden wij ons niet op vernuftige verzinselen, integendeel, wij hebben met eigen ogen zijn grootheid gezien.’ 2 Petrus 1: 16. ‘Maar heb ik dan niet Jezus, onze Heer, gezien? zegt Paulus in 1 Kor. 9:1 . 

Er is dus een grond voor wat zij schrijven en die is dat zij zélf gezien en gehoord hebben. Wij kunnen nog verder gaan en aantonen dat zij, die met Christus verbonden waren toen hij op aarde was, helderziend waren. Zij werden meegenomen naar de berg van inwijding, waar zij Mozes en de profeet Elia zagen, die beiden al lang geleden overleden en niet meer op aarde waren. Zij zagen hen en hoorden dingen waarover zij niet mochten spreken. Daarom hadden zij, door de ontwikkeling van hun zesde of geestelijke zintuig, een grond voor hun leer. Zij waren in staat de leer die hen gegeven was, uit te leggen omdat zij het bewijs ervan hadden gezien. 

In de Rosicrucian Fellowship geloven wij niet dat het vermogen van geestelijk zien maar aan een enkeling wordt gegeven, maar dat het een vermogen is dat door iedereen tijdens zijn of haar geestelijke ontwikkeling krijgt. Eens zal iedereen helderziend zijn en weten dat wat voorheen beweerd werd, op waarheid berust. Er zijn enkele personen onder ons die helderziendheid hebben ontwikkeld en door de sluier heen kunnen zien in het geheugen der natuur om daarin weerkaatst, vanuit een hogere wereld, de oorzaken van onze tegenwoordige beschaving te lezen. Sommigen kunnen ook in de toekomst kijken en weten dus af van het toekomstige werk van onze ontwikkeling. Ik heb niet de Bijbel gepakt en die volgens mijn persoonlijk inzicht uitgelegd. Maar deze informatie is het gevolg van begrip, dat door middel van helderziendheid werd verkregen. 

Allereerst dient te worden begrepen - zoals al eerder werd gezegd als er over de christelijke mysteriën werd gesproken - dat de vier evangeliën niet alleen maar een verslag zijn van het leven van één persoon, door vier verschillende mensen beschreven, maar dat zij symbolen zijn van verschillende inwijdingen. Paulus zegt: ‘zolang Christus geen gestalte in u krijgt, ...’ Galaten 4:19. Iedereen zal eens de vier inwijdingen doormaken die in de vier evangeliën beschreven staan, want iedereen is bezig de Christusgeest in zich te ontwikkelen. Als ik dit zeg van de vier evangeliën geldt hetzelfde voor een groot deel van het Oude Testament, want dat is een prachtig occult boek. 

Als wij aardappelen rooien verwachten wij niet alleen maar aardappelen te vinden en geen aarde. Evenmin moeten wij verwachten als wij in de Bijbel graven dat elk woord een occulte waarheid bevat; want zoals er zich tussen de aardappelen aarde bevindt, bevinden er zich zinloze woorden tussen de occulte waarheden in de Bijbel. 

De vier evangeliën zijn op zo’n manier geschreven dat alleen zij, die het recht hebben te weten, de bedoelingen die eraan ten grondslag liggen kunnen ontsluieren en begrijpen. Dit geldt ook voor het Oude Testament. Daarin treffen wij grote occulte waarheden aan die erg duidelijk worden als wij achter de sluier kunnen kijken die voor de meeste mensen de waarheid verbergt. Veel mensen moeten het nu nog zonder helderziendheid stellen om eerst de omstandigheden van de stoffelijke ontwikkeling machtig te worden om zich te bekwamen in de activiteiten van de stoffelijke wereld. Maar wij, in de westerse wereld, zijn nu op de occulte boog aangekomen en staan aan de oever van de geestelijke zee waar ieder voor zich de parels van kennis zal verzamelen die onder de materie, die ons verblind heeft, verborgen waren. 

Ik wil nu een vorm van inwijding bespreken - beschreven in een deel van de Bijbel - die de tocht van de mens van aardklomp tot god beschrijft. Als wij de verzameling geschriften die ‘de Bijbel’ wordt genoemd, onder de loep nemen, zien wij dat die begint met wat de vijf boeken van Mozes heet. Die vertellen ons van de reis van een zogenoemd ‘uitverkoren volk’ vanuit Egypte naar een beloofd land, en hoe het volk, de Rode Zee doortrok waarbij het op bovennatuurlijke manier werd geleid. Na vele jaren, en nadat veel personen die de reis hadden ondernomen omgekomen waren, bereikten zij eindelijk het ‘Beloofde Land’. Maar toch spreekt Paulus in zijn brief aan de Hebreeën dat die belofte nog niet vervuld is want dat, wat bereikt moest worden, is mislukt. 21 Dit is een feit. Als wij een wet maken zijn er ook altijd wegen om die wet te ontduiken. Een wet kan daarom onmogelijk in alle gevallen voorzien. 

21 In Hebreeën 11 staat een hele reeks gebeurtenissen van wat er door het geloof is gebeurd. In vers 9 o.a. ‘Door het geloof trok hij naar het land dat hem beloofd was maar hem nog niet toebehoorde.’ In vers 39 en 40: ‘Al deze mensen, die van oudsher om hun geloof geprezen worden, hebben de belofte niet in vervulling zien gaan, omdat God voor ons iets beters had voorzien en hij hen niet zonder ons de volmaaktheid wilde laten bereiken.’ 

Er was een tijd, dat de mensheid in zo’n toestand verkeerde, dat het onmogelijk was haar zonder wetten te leiden, wetten die haar voor elke situatie voorschreven wat zij doen of laten moest. De leider had daarom de opdracht haar zulke wetten te geven. Die zijn opgenomen in de vijf boeken van Mozes. Historisch bezien waren de Israëliten niet een volk dat van Egypte naar Palestina trok, maar door zijn leiders uit het rampzalige eiland Atlantis – waar het vocht van de atmosfeer zich verdichtte en overstromingen veroorzaakte die het land onbewoonbaar maakten - naar het middelste deel van Azië werd verplaatst. Deze groep mannen en vrouwen was zorgvuldig uitgekozen, als de kern voor een uitverkoren ras, en sinds die tijd het Arische ras zijn geworden. Hoewel dit een geschiedkundige verklaring is, bevat deze geschiedenis ook een grote geestelijke les, vooral in dat gedeelte dat wij nu gaan bezien. 

In De wereldbeschouwing der Rozenkruisers staat een voorbeeld van twee mannen op een straathoek, waarvan de één de ander neerslaat. Een toeschouwer zal zeggen dat een kwade gedachte de man neersloeg. Een ander kan dat tegenspreken en zeggen dat hij zag dat een arm werd opgeheven die de man een klap in zijn gezicht gaf waardoor hij op de grond viel. De laatste lezing is juist, maar er was ook een gedachte; de arm was alleen maar het niet aansprakelijke instrument. Het is de gedachte die alles in beweging brengt. Als wij de occulte of verborgen kant van gevolgen bezien, krijgen wij een veel duidelijker begrip van de oorzaak. Het is vanuit dit standpunt dat wij de tent of tabernakel in de woestijn zullen bespreken. 

De Bijbel geeft een beschrijving van de eerste mensen op aarde, Adam en Eva genoemd. Maar juist opgevat betekent dit het menselijk ras dat zich geleidelijk aan de kracht toeëigende nageslacht voort te brengen en daardoor eigen baas werd. Daardoor kreeg de mensheid haar vrijheid en was zij verantwoording schuldig aan de wet van oorzaak en gevolg, omdat zij zichzelf de kracht had toegeëigend nieuwe lichamen voort te brengen. Toen werd de mensheid afgescheiden van de levensboom en de staat die wij nu kennen als etherisch. Wij leerden dat wij een levenslichaam hebben dat uit ether bestaat. Dit is voor ons de levensboom en schenkt ons de levenskracht waardoor wij in staat zijn ons [stoffelijk]lichaam te laten bewegen. Wij begrijpen waarom de kracht, om zelf te scheppen en weer te doen herleven, ons werd ontnomen, namelijk uit vrees dat wij zouden leren om ons nog onvolmaakte stoffelijk lichaam weer levend te maken. Wij begrijpen ook, zoals in de Bijbel staat beschreven, waarom aan de poort van het paradijs cherubijnen waren geplaatst met een vlammend zwaard om dat gebied te bewaken. 

Deze geschiedenis wordt in het begin van de Bijbel verhaald. Maar aan het eind van de Bijbel, in Openbaring, is sprake van een stad waar vrede onder de mensen heerst. De Bijbel noemt twee steden: Babylon een stad van verdriet en ellende, waar verwarring begon, en de mensen voor het eerst van elkaar vervreemden en waar niet langer broederschap bestond. En van een andere, een nieuwe stad, een nieuw Jeruzalem, waar vrede zal heersen. In Openbaring wordt ons verteld dat zich in dat nieuwe Jeruzalem de levensboom bevindt, die het symbool is van de kracht om onszelf opnieuw te doen geboren worden, waarbij wij die gezondheid en schoonheid zullen herkrijgen die ons nu ontbreken. 

Het was met een goede reden dat deze kracht ons werd ontnomen. Het was niet uit kwaadwilligheid dat de mens pijn en verdriet zou lijden, maar alleen opdat de mens, door steeds weer geboren te worden in een minderwaardig lichaam, zou leren voor zichzelf een lichaam te bouwen dat geschikt is om onsterfelijk te worden. De mens daalde geleidelijk aan neer van een etherische staat tot zijn tegenwoordige grofstoffelijke toestand. Toen kon de mens even gemakkelijk in de etherische staat leven, als nu in de drie elementen van de stoffelijke wereld. In de vroegere etherische staat kwam hij geestelijk in aanraking met de levensstromen, zoals nu onbewust gebeurt. Hij was toen in staat om de zonne-energie op een bepaald punt in zijn lichaam samen te trekken en die op een andere manier dan nu, te gebruiken. Toen de mens de vaste toestand van nu binnentrad werd hem langzamerhand deze kracht ontnomen. 

Daarna begon de tocht door de woestijn, een woestijn van ruimte en materie. Op dezelfde manier zullen wij onze reis voortzetten totdat wij het etherisch gebied, maar nu mét bewustzijn, opnieuw binnentreden; dit gebied, de nieuwe hemel en de nieuwe aarde genoemd, waar rechtvaardigheid zal heersen en geen zonde meer bestaat. Als wij de Bijbel met begrip lezen zullen wij zien dat wij nog steeds door de woestijn van ruimte trekken. Maar niet in de Engelse vertaling zoals die pasklaar is gemaakt door de vertalers die door een verordening van koning Jacobus beperkt werden, waarbij hun werd gelast niets te vertalen wat strijdig was met het destijds bestaande geloof. 

In Exodus 26 lezen wij hoe Mozes opdracht kreeg de tabernakel te maken. U zult u uit De wereldbeschouwing herinneren dat er in de hemelwereld afbeeldingen van modellen zijn, oertypen geheten. Het Griekse woord argè betekent ‘in het begin’. Christus zegt van zichzelf, of juister de ingewijde die zijn goddelijkheid begrijpt zegt: ‘Ik ben het begin (argè) en het einde.’ In het woord ‘begin’, ligt de kern van alles dat wij hier hebben. 

In de tabernakel was een ark geplaatst. Die ark was op zo’n manier ingericht dat de draagstangen niet verwijderd konden of mochten worden. Tijdens de hele tocht door de woestijn moesten deze draagstangen daar blijven zitten. Men heeft ze ook niet eerder verwijderd totdat de ark in de tempel van Salomo werd ondergebracht. Wij zien hier dat een bepaald symbool, een oertype, iets dat daar vanaf het begin was, op zo’n manier wordt gemaakt, dat het elk moment kon worden opgepakt en weggedragen. In die ark bevond zich de kern waaromheen alles in de tabernakel was geconcentreerd. Daarin bevond zich de staf van Aäron, de pot met manna en de twee tabletten met de wet. Hier wordt een volmaakt symbool beschreven van wat de mens in feite is. Want al die tijd dat hij door dit dal van stoffelijkheid trekt, en steeds van de ene plek naar de andere plaats trekt, worden de draagstangen, onder geen enkele voorwaarde, verwijderd. Zij worden pas verwijderd als hij in de toestand komt die aldus in Openbaringen 3 :12 gesymboliseerd wordt: ‘Wie overwint maak ik tot een zuil in de tempel van mijn God. Daar zal hij voor altijd blijven staan.’ 

Gedurende al de tijd die verlopen is vanaf het moment dat de mens zijn reis door de materie begon, heeft hij dat gevoel van rondzwerven gehad. Hij bleef nergens voorgoed. Altijd weer werd de tabernakel opgenomen en de ark naar een nieuwe plaats gedragen. Zo wordt ook de mens van de ene plaats naar de andere, van de ene omgeving naar de andere en van de ene toestand in de andere geplaatst. Het is geen zinloze tocht, want het heeft als doel het beloofde land, het nieuwe Jeruzalem, waar vrede zal heersen. Maar zolang de mens nog op reis is, moet hij weten dat er rust noch vrede is. Dit is het gevolg van de wet die de mens in zeker opzicht heeft overtreden. Oorspronkelijk was het niet de bedoeling dat wij een dergelijke ontwikkeling, zo’n tranendal als waar wij doorgaan, zouden doormaken. Men zegt dat de scheppingskracht, die in ons latent aanwezig was en die wij nu pas opbouwend beginnen te gebruiken, in het begin gebruikt werd onder leiding van de engelen, die er voor zorgden dat de voortplanting onder harmonische planeetstanden werd uitgevoerd . Toen was de bevalling pijloos. Toen was alles op aarde goed. God had alles zo gemaakt ‘dat het goed was.’ Maar toen brak er een tijd aan dat de luciferische geesten - die wij kennen als de achterblijvers uit de levensgolf van de engelen - hersenen nodig hadden zodat zij in de stoffelijke wereld zouden kunnen functioneren. Om die reden toonden zij ons, hoe wij onze scheppingskracht, zonder de leiding van de engelen, konden gebruiken zodat, als door de dood een lichaam was afgedankt – wat moest als het onbruikbaar was geworden het voor een mens mogelijk was een ander lichaam te scheppen. 

Zo hebben wij die twee groepen die in verschillende delen van ons lichaam werken: de luciferische geesten die op ons inwerken door het ruggenmerg en de hersenen; en de engelen die belast zijn met het voortplantingsvermogen in zoverre dit niet in strijd is met ons eigen handelen. Op dit punt spreken vrije wil en keuze mee en ook de wet van oorzaak en gevolg. De dieren zijn niet op dezelfde manier verantwoordelijk als wij. Als een dier van een verhoging springt, bezeert het zich op een stoffelijke manier, maar daarmee eindigt zijn verantwoordelijkheid. Terwijl als wij hetzelfde zouden doen, wij dezelfde stoffelijke gevolgen zouden ondervinden, maar bovendien een morele verantwoordelijkheid hebben, omdat wij heel goed weten dat wij ons stoffelijk lichaam niet onnodig mogen verwonden. Als men een vrije wil heeft gekregen, is bij elke handeling van de mens de wet van oorzaak en gevolg van kracht. 

Wat wij ook verkeerd doen moet ons op een of andere manier onder de aandacht worden gebracht. Verdriet en smart zijn de opdrachtgevers die ons gecorrigeerd hebben. Opdat wij na verloop van tijd zullen weten hoe juist te handelen, kregen wij de wet van oorzaak en gevolg. In de ark, die de mens voorstelt, waren de tabletten met de wet neergelegd en ook de pot met manna. Het woord ‘manna’ betekent niet ‘brood’ dat uit de hemel viel, maar de denker, het ego, dat uit hoger sferen neerdaalde. In bijna elke taal komt het woord ‘man’ voor. In het Sanskriet, het Duits, het Scandinavisch, enzovoort, is de stam man hetzelfde. In de ark is de denker, en hij wordt in zijn tegenwoordige ontwikkelingsstadium in de tabernakel in de woestijn rondgedragen. 

De geestelijke kracht in ons wordt ook door de staf van Aäron gesymboliseerd. Aärons staf liep uit toen alle andere kaal bleven. Iedereen bezit geestelijke kracht die tijdens onze tocht door de materie latent is gebleven, en wij moeten die kracht in ons opwekken. Ik heb verscheidene malen over die kracht gesproken en hoe het gebruik ervan in de wereld geluk brengt, als ze gebruikt wordt zoals Parsifal deed, en verdriet als zij misbruikt wordt op de manier van Amfortas. 

Momenteel is die geestelijke kracht nog latent omdat de mens, gesymboliseerd door de ark, zich nog niet geschikt heeft gemaakt om die te ontvangen. Wij zijn te zelfzuchtig, te egoïstisch, en moeten onbaatzuchtigheid of altruïsme aankweken voordat deze geweldige kracht ons wordt toevertrouwd om te gebruiken. Petrus is zeer uitgesproken over de leraren die onder ons zullen opstaan als hij spreekt over valse leraren en zegt dat die met ons zullen handeldrijven. Het zijn die personen die geestelijke lessen tegen betaling geven, misschien nog het meest astrologen die cursussen tegen een bepaald bedrag geven. Zij willen betaald worden in de munteenheid van hun land. Maar wij moeten niet vergeten dat het niet het geld is, maar de verdienste die altijd voor het verkrijgen van geestelijke gaven van waarde is, en dat het onmogelijk is iemand in hogere geestelijke krachten in te wijden tegen betaling of een andere materiële vergoeding. Net zoals het nodig is een pistool eerst te laden voordat bij het overhalen van de trekker het schot gelost kan worden, zo is het ook noodzakelijk dat wij van tevoren die kracht, die geestelijke kracht die door Aärons staf wordt gesymboliseerd, in ons hebben opgeslagen, voordat wij die kracht op juiste en legitieme manier kunnen gebruiken. Dit is één van de grote lessen in het verhaal van de ark. 

Als wij voortgaan met reizen; wedergeboorte na wedergeboorte ondergaan, en niet op een bepaald moment Gods stem leren gehoorzamen, niet zijn geboden naleven en het juiste leven leiden, nou, dan kunnen wij ook niet verwachten de stad van de vrede te bereiken en moeten wij genoegen nemen met in het land van zorgen en verdriet te verblijven. 

Hoe kunnen wij die geestelijke kracht ontplooien? Wat is de weg, de waarheid en het leven? In de prachtige leer van Christus is ons dat drievoudige pad gewezen. De gewone mensheid over de hele wereld valt onder de wet, die op het begeertelichaam inwerkt en dat in bedwang houdt. De denker vecht tegen het vlees. Maar onder de wet kan niemand behouden worden. Wij hebben eveneens een levenslichaam, waarover in onze leer gesproken wordt. Dit is het lichaam van liefde en aantrekking zoals Paulus zegt. Als wij de hartstocht in ons karakter kunnen overwinnen, als wij de lagere liefdestrillingen kunnen kwijtraken, als wij in ons reinheid kunnen aankweken, en als wij verleiding kunnen weerstaan zoals Parsival, en het kuise leven kunnen leiden, dan ontwikkelen wij dagelijks een kracht in ons. Deze kracht is de kracht van liefde die zich in ons leven uit als hulpvaardigheid. Geleidelijk aan zal die kracht zich zozeer in ons vermeerderen als het kruit in een geladen pistool. Dan zal de Leraar naar ons toe komen en ons tonen hoe de kracht, die wij in ons lichaam hebben opgeslagen, kan worden vrijgemaakt. 

Het hangt van onszelf af hoelang wij in de woestijn zullen ronddolen. Iedereen heeft binnenin zich de latente kracht die hem of haar in de stad van de vrede zal brengen, een stad ver verwijderd van verdriet en pijn. Iedereen zal er eens mee moeten beginnen, want zonder een kuis leven is er geen geestelijke vooruitgang mogelijk. In Matt. 6:24 staat geschreven: ‘Jullie kunnen niet God dienen én de mammon’. Met mammon wordt meestal gedacht aan goud.22 Toch mag iemand zakendoen en werken in het algemeen belang, maar niet uit hebzucht en eigenbelang. Men moet zoveel mogelijk voor anderen doen en geen dienaar van mammon worden, hoeveel men ook vergaard heeft. Misschien kan men alleen van een kleine kring rondom zich houden, maar er bestaat een hogere vorm van liefde die ook anderen buiten de eigen kring omvat. Iedere plicht moet vervuld worden zodat wij gebruik kunnen maken van de geestelijke gelegenheden, die zich altijd aan ons voordoen. 

22 Het Aramese woord ‘māmōn’ betekent rijkdom, waarde. 

Zo moeten wij onze les in hulpverlenen leren: helpen van mensen, helpen van dieren, helpen van onze jongere broeders, overal helpen. Dit alleen kan ons uit de woestijn helpen. Er wordt gezegd dat zij die het hoogst in de tempel waren, degenen waren die hielpen. Christus zei: ‘De belangrijkste onder jullie zal jullie dienaar zijn.’ Matt. 23:11 . Laten wij er naar streven deze hulp te bieden. Als wij willen, is dat niet moeilijk. Wij zullen dan, op zekere dag, in de nabije toekomst, die vriendelijke stem van de Leraar horen, die tot iedereen komt die helpt en luistert naar de stem van God.