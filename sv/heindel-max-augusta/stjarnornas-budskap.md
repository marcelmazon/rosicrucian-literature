---
title: "Stjärnornas Budskap"
language: 'sv'
original_title: "The Message of the Stars"
original_language: 'en'
author: 'Max Heindel, Augusta Foss Heindel'
original_source_file: 'the-message-of-the-stars.md'
---

<h1 id="the-message-of-the-stars">Stjärnornas Budskap<h1>

av Max Heindel och Augusta Foss Heindel

![PHOTO OF MAX AND AUGUSTA FOSS HEINDEL]()

EN ESOTERISK BESKRIVNING AV NATAL OCH MEDICINSK ASTROLOGI FÖRKLARANDE KUNSKAPEN ATT LÄSA HOROSKOPET OCH DIAGNOSTICERA SJUKDOM

THE ROSICRUCIAN FELLOWSHIP  
International Headquarters  
PO Box 713  
Oceanside, California, 92049, U.S.A.  

### <h3 id="table-of-contents">TABLE OF CONTENTS</h3>

- [Kapitel I: Evolutionen som den visas i zodiaken](#chapter-1)
    - [Kräftan–Stenbocken](#early-atlantean-epoch) 
    - [Tvillingarna–Skytten](#middle-atlantean-epoch)
    - [Oxen–Skorpionen](#later-atlantean-epoch)
    - [Den ariska epoken [Väduren–Vågen]](#aryan-epoch)
    - [Fiskarna–Jungfrun](#piscean-age)
    - [Vattumannen–Lejonet](#aquarian-age)
- [Kapitel II: Måttet på mottaglighet för planetariska vibrationer](#chapter-2)
- [Kapitel III: Föddes du under en lycklig stjärna?](#chapter-3)
    - [Amuletter, födelsestenar och planetariska färger](#amulets-birthstones-and-planetary-colors)
    - [När är bästa tidpunkten att födas?](#when-is-the-best-time-to-be-born)
- [Kapitel IV: Att tyda horoskopet](#chapter-4)
    - [Inledning](#introductory)
    - [Husen](#mundane-houses)
    - [Zodiakens tecken](#signs-of-the-zodiac)
    - [De kardinala tecknen](#cardinal-signs)
    - [De fixerade tecknen](#fixed-signs)
    - [De föränderliga tecknen](#common-signs)
    - [Jämförande verkan av kardinala, fixerade och rörliga tecken på vinklarna](#comparative-effect-of-cardinal-fixed-and-common-signs-on-the-angles)
    - [De fyra trefalderna](#triplicities)
    - [Solen, månen och ascendenten](#sun-moon-and-ascendant)
    - [Stigandetecknet](#the-rising-sign)
- [Kapitel V: De tolv stigande tecknens inflytande](#chapter-5)
- [Kapitel VI: Planeternas inneboende natur](#chapter-6)
    - [Hur horoskopet prövas](#how-to-test-the-horoscope)
- [Kapitel VII: De tolv tecknens barn](#chapter-7)
- [Kapitel VIII: Solen, livgivaren](#chapter-8)
    - [Solen i de tolv husen](#sun-in-the-twelve-houses)
    - [Solen i de tolv tecknen](#sun-in-the-twelve-signs)
    - [Solen i aspekt med andra planeter](sun-in-aspect-with-other-planets)
- [Kapitel IX: Venus, kärlekens planet](#chapter-9)
    - [Venus i de tolv husen](#venus-in-the-twelve-houses)
    - [Venus i de tolv tecknen](#venus-in-the-twelve-signs)
    - [Venus i aspekt med andra planeter](#venus-in-aspect-with-other-planets)
- [Kapitel X: Merkurius, förnuftets planetn](#chapter-10)
    - [Merkurius i de tolv husen](#mercury-in-the-twelve-houses)
    - [Merkurius i de tolv tecknen](#mercury-in-the-twelve-signs)
    - [Merkurius i aspekt med de andra planeterna](#mercury-in-aspect-with-other-planets)
- [Kapitel XI: Månen, fruktsamhetens planet](#chapter-11)
    - [Månen i de tolv husen](#moon-in-the-twelve-houses)
    - [Månen i de tolv tecknen](#moon-in-the-twelve-signs)
    - [Månens aspekter till andra planeter](#moon-in-aspect-with-other-planets)
- [Kapitel XII: Saturnus, sorgens planet](#chapter-12)
    - [Saturnus i de tolv husen](#saturn-in-the-twelve-houses)
    - [Saturnus i de tolv tecknen](#saturn-in-the-twelve-signs)
    - [Saturnus aspekter](#saturn-in-aspect-with-other-planets)
- [Kapitel XIII: Jupiter, välviljans planet](#chapter-13)
    - [Jupiter i de tolv husen](#jupiter-in-the-twelve-houses)
    - [Jupiter i de tolv tecknen](#jupiter-in-the-twelve-signs)
    - [Jupiters aspekter](#jupiter-in-aspect-with-other-planets)
- [Kapitel XIV: Mars, handlingens planet](#chapter-14)
    - [Mars i de tolv husen](#mars-in-the-twelve-houses)
    - [Mars i de tolv tecknen](#mars-in-the-twelve-signs)
    - [Mars i aspekt med andra planeter](#mars-in-aspect-with-other-planets)
- [Kapitel XV: Planetariska oktaver](#chapter-15)
- [Kapitel XVI: Uranus, altruismens planet](#chapter-16)
    - [Uranus i de tolv husen](#uranus-in-the-twelve-houses)
    - [Uranus i de tolv tecknen](#uranus-in-the-twelve-signs)
    - [Uranus aspekter till de andra planeterna](#uranus-in-aspect-with-other-planets)
- [Kapitel XVII: Neptunus, gudomlighetens planet](#chapter-17)
    - [Neptunus i de tolv husen](#neptune-in-the-twelve-houses)
    - [Neptunus i de tolv tecknen](#neptune-in-the-twelve-signs)
    - [Neptunus i aspekt med andra planeter](#neptune-in-aspect-with-other-planets)
- [Kapitel XVIII: Tolkningsdoktrinen i ett nötskal](#chapter-18)
    - [Tolkningsdoktrin: Tabell över planetariska nyckelord](#table-of-planetary-keywords)
    - [Planeternas styrkor och svagheter](#elevation-exaltation-and-critical-degrees)
    - [Merkurius före och efter solen](#mercury-before-or-after-the-sun)
    - [Hjälper du dina stjärnor?](#are-you-helping-your-stars)
- [Kapitel XIX: Sinnet och den härskande planeten](#chapter-19)
    - [De härskande planeternas inflytande när de är välaspekterade](#influence-of-ruling-planets-well-aspected)
    - [Inflytandet av de skadade härskande planeterna](#influence-of-ruling-planets-afflicted)
    - [Tecknen som mentala signum](#signs-as-mental-significators)
    - [Den stigande solens mentala inverkan](#mental-effects-of-rising-sign)
- [Kapitel XX: Din lycka i livet](#chapter-20)
    - [Hälsa och sjukdom](#health-and-disease)
    - [De sociala och finansiella framgångarna](#social-and-financial-fortunes)
    - [Yrke och kall](#vocation)
- [Kapitel XXI: Äktenskap och barn](#chapter-21)
    - [Harmoni och disharmoni](#harmony-and-discord)
    - [Mäns äktenskap](#mens-marriages)
    - [Kvinnors äktenskap](#womens-marriages)
    - [Glädje, sorg och ensamhet](#happiness-sorrow-and-bereavement)
    - [Flera äktenskap](#second-marriages)
    - [Beskrivning av den äkta mannen eller hustrun](#description-of-the-husband-or-wife)
    - [Barn](#children)
- [Kapitel XXII: Horoskopets progression](#chapter-22)
- [Kapitel XXIII: Olika progressionsmetoder och skälet till dem](#chapter-23)
    - [Det justerade beräkningsdatumet](#adjusted-calculation-date)
    - [Vinklarnas progression](#progression-of-the-angles)
    - [Några viktiga punkter](#some-important-points)
- [Kapitel XXIV: Progresserade solarsika direktioner](#chapter-24)
- [Kapitel XXV: Progresserade lunariska inriktningar](#chapter-25)
- [Kapitel XXVI: Ömsesidiga planetariska direktioner](#chapter-26)
- [Kapitel XXVII: Transiter](#chapter-27)
    - [Den tilltagande eller avtagande Månen](#the-moon-increasing-or-decreasing)

- [PART II: MEDICAL ASTROLOGY](#part-2)

- [CHAPTER XXVIII: Astro-Diagnosis of Disease](#chapter-28)
    - [An Important Warning](#an-important-warning)
    - [Planetary Polarities](#planetary-polarities)
- [CHAPTER XXIX: Law of Correspondences](#chapter-29)
    - [Signs, Pathogenic Effects of](#signs-pathogenic-effects-of)
    - [Sun, Pathogenic Effects of](#sun-pathogenic-effects-of)
    - [Venus, Pathogenic Effects of](#venus-pathogenic-effects-of)
    - [Mercury, Pathogenic Effects of](#mercury-pathogenic-effects-of)
    - [Moon, Pathogenic Effects of](#moon-pathogenic-effects-of)
    - [Saturn, Pathogenic Effects of](#saturn-pathogenic-effects-of)
    - [Jupiter, Pathogenic Effects of](#jupiter-pathogenic-effects-of)
    - [Mars, Pathogenic Effects of](#mars-pathogenic-effects-of)
    - [Uranus, Pathogenic Effects of](#uranus-pathogenic-effects-of)
    - [Neptune, Pathogenic Effects of](#neptune-pathogenic-effects-of)
    - [The Ductless Glands](#the-ductless-glands)
- [CHAPTER XXX: Thirty-six Example Horoscopes](#chapter-30)
    - [Sex as a Factor in Disease](#sex-as-a-factor-in-disease)
    - [The Guardian of the Threshold](#the-guardian-of-the-threshold)
    - [Disease of the Eyes](#disease-of-the-eyes)
    - [Subtile Indications of Spiritual Sight](#subtile-indications-of-spiritual-sight)
    - [Disease of the Ears](#disease-of-the-ears)
    - [Thirty-six Example Horoscopes](#thirty-six-example-horoscopes)
        No. 1. Conception in a Drunken Debauch
        No. 2. Elemental Possession 
        No. 3. Heart and Eye Trouble, Spiritual Sight 
        No. 4. Eye Trouble 
        No. 5. Eye Trouble 
        Dragon's Head and Tail 
        No. 6. Broken Femur 
        No. 7. Ear Disease 
        No. 8. Ear Disease, Kidney Trouble, Constipation 
        No. 9. 10. and 11. Throat and Genitals 
        Disorders of the Mind 
        No. 12. Melancholy, Suicidal Tendency 
        No. 13. St. Vitus Dance and Adolescence 
        No. 14. Suicide and Alcoholism 
        No. 15. St. Vitus Dance and Tuberculosis 
        No. 16. Tuberculosis 
        No. 17. Digestive Disorder and Asthma 
        No. 18. Digestive Disorder 
        No. 19. Heart Trouble 
        No. 20. Curvature of the Spine 
        No. 21. Kidney Trouble, Accidents 
        No. 22. Accidental Fractures 
        No. 23. Insanity and Spirit Control 
        No. 24. Heart Failure, Spasms 
        No. 25. Heart, Lung and Kidney Trouble 
        No. 26. Tuberculosis 
        No. 27. Adenoids and Constipation 
        No. 28. Accidents to Head 
        No. 29. Goiter 
        No. 30. Eye and Ear Trouble, Weak Back 
        No. 31. Eye and Ear Trouble, Poor Circulation 
        No. 32. Blindness, Hemorrhoids 
        No. 33. Heart Trouble, Dropsy 
        No. 34. Diseased Throat and Genitals 
        No. 35. Solitary Vice, Tuberculosis 
        No. 36. Horny Venereal Growths 
        Planetary Hours 

### <h3 id="chapter-1">Kapitel I: Evolutionen som den visas i zodiaken</h3>

Det är en allmän kunskap bland mystiker att människosläktets evolutionära karriär är oupplösligt förbunden med de gudomliga hierarkier som behärskar Zodiakens planeter och tecken, och att Solens och planeternas passage genom Zodiakens tolv tecken, markerar människans utveckling i tid och i rum. Därför får man inte förvånas över att författarna, under loppet av sina undersökningar angående människosläktets andliga utveckling, också har stött på mycket som har att göra med Zodiaken som utgör gränslinjen för vår evolutionära sfär för närvarande. Så pass mycket har förnummits i naturens minne som kastar ljus över Bibelns svårfattliga passager, att anteckningar har gjorts allt emellanåt på olika punkter, men hur dessa åtskilda skrifter skulle hopsamlas och sammanställas till en enad helhet, har varit ett stort problem under en lång tid. Även nu, vet och känner författarna att vad de lägger fram endast är ett mycket, mycket svagt försök att för studenterna framlägga den väldiga mängd fakta som har nått dem genom naturens minne. De känner, emellertid, att detta kommer att ge en ny och djupare mening åt de gamla symbolerna, och att de genom att vidarebefordra det som har blivit funnit ställer sig själva i kö för att erhålla mer ljus.

Vad beträffar planeternas framtida evolution, lär Rosenkreuzarnas Världsåskådning, på sidan 231, att "När varelserna på en planet ha utvecklats i tillräcklig grad, blir planeten en sol - det bestämda centrum för ett solsystem. När varelserna på den ha utvecklats i en ännu högre grad och den följaktligen uppnått höjden av lysande glans, sönderdelar den sig i en zodiak och blir så att säga livmodern för ett nytt solsystem. Sålunda ernår de stora härskaror av gudomliga varelser, som ditintills varit inneslutna inom denna sol, frihet i sin verksamhet på ett stort antal stjärnor, varifrån de på olika sätt kunna inverka på det system, som växer upp inom deras inflytelsesfär. Planeterna eller de människobärande världarna inom zodiaken påverkas ständigt, ehuru på olika sätt, av dessa krafter, beroende på vilka evolutionsstadium de har uppnått. Vår sol hade ej kunnat bli en sol förrän den från sig själv hade utsänt alla de varelser, vilka icke voro nog utvecklade för att uthärda den höga vibrationshastigheten och stora lyskraften hos de varelser, som voro kvalificerade för en sådan evolution. Alla varelser på de skilda planeterna skulle ha blivit förstörda, om de hade kvarstannat på solen. Denna synliga sol, även om den utgör sätet for en evolution av varelser, vilka stå ofantligt mycket högre än människan, är dock på intet vis Fader till de andra planeterna, som den materiella vetenskapen lär. Tvärtom har den själv utgått från den centrala solen, vilken är den osynliga källan i vårt solsystem. 

"Vår synliga sol är blott den spegel, i vilken kraftstrålarna från den andliga solen återkastas. Den verkliga solen är lika osynlig som den verkliga människan."

Av denna lära är det uppenbart att de stora andliga hierarkier som nu ledsagar vår evolution, har fått sin utbildning för denna stig i föregående världsordningar, också att det som de nu gör, skall vi en dag göra för andra. Redan nu beträder de främsta av vår ras invigningens stig, och har därigenom avancerat till stadier, långt bortom vår nuvarande mänsklighets allmänna status. Det har blivit lärt att de som genomgått den lägre Merkuriska Mysterieskolan, och har graduerats från den högre Mysterieskolan nu förbereder människans evolution för Jupiterperioden. De har inträtt i planeten Jupiter, med en av Månarnas hjälp, vilken tjänar som språngbräde. Det finns andra som, olyckligtvis, har gått den andra vägen Vi läser i Rosenkreuzarnes Världsåskådning, att liksom hela jordens befolkning en gång fördrevs från den nuvarande Solen på grund av sin oförmåga att hålla jämna steg med vibrationerna hos varelserna därpå, således förhindrade de både sig själva och andra, så blir det också i den Lemuriska Epoken nödvändigt, att fördriva ett antal eftersläntrare från jorden. Sålunda kastades Månen ut i rymden för att kunna kretsa som en satellit runt vår nuvarande planet. Dessa olyckliga degenererar gradvis och det kommer en tid när de alla skall åstad till planeten Saturnus, vilken är dörren till kaos. Därifrån kommer de att fördrivas till inter-planetarisk rymd för att invänta tidpunkten när det, i ett nytt system, kommer att finnas en gynnsam betingelse för deras vidare evolution.

#### <h4 id="the-gate-of-life-and-death">Livets och dödens port</h4>

Sålunda är Zodiaken och planeterna som en bok i vilken vi kan läsa Mänsklighetens historia under förflutna tidsåldrar, och de ger också en nyckel till vad framtiden bär i sitt sköte för oss. I den berömda Zodiaken i Denderas Tempel, avbildas inte Kräftan som vi gör i moderna dagar.Där är den en skalbagge en skarabe´.Denna var själens emblem, och Kräftan har alltid varit känd i forna tider, sävål som bland moderna mystiker,för att vara själens sfär, livets port i Zodiaken varifrån de reinkarnerade andarna, inträder i våra världsliga betingelser. Den behärskas därför lämpligen av Månen som är fruktsamhetens planet, och det är anmärkningsvärt att vi finner Stenbocken, som är dess motsats, behärskad av Saturnus, dödens och korsets planet, som mystiskt skildras som "skördemannen med sin lie och sitt timglas i hand." Dessa två motsatta tecken är därför vändpunkter i själens karriär. Kräftan respektive Stenbocken markerar Solens högsta kulminationspunkt in i det nordliga halvklotet, och dess lägsta kulminationspunkt in i det södra. Vi konstaterar att under sommaren när Solen är i Kräftans och besläktade teckens sfär, står fruktsamhet och tillväxt på dagordningen. Men när Solen är i söder, i Stenbocken, har vi vinter, när naturen är död. Sommarens frukter konsumeras och tillgodogörs då av oss. Liksom Solens ringdans bland de tolv tecknen bestämmer årstiderna när den direkt, orsakar spirandet av myriader med i jorden kastade frön, också faunans parning, som sedan får jorden att komma till liv med syner och ljud av manifesterat liv, och vid andra tidpunkter lämnar jorden stum, trist och dyster i vinterns dunkel, under Saturnus påverkan, så genererar den genom den långsammare baklänges rörelsen, känd som dagjämningspunktens precession, de stora förändringar vi känner till som Evolution. Detta precessionella mått på Solen markerar, faktiskt, döden och födelsen för raser, nationer och deras religioner, ty den illustrerade Zodiaken är en symbolisk presentation av vårt förflutna, nuvarande och framtida utveckling.

**Stenbocken**

Stenbocken är inte alls en bock som vi känner till djuret, utan dels fisk och dels bock. Dess saturniska härskarskap, och det faktum att den mottar Solen i gryningen av varje Nytt År, associeras den naturligt i analogi med begynnelsen av precessionella epoker. Den representerar det stadium i evolutionen som täcker övergången från fisk, genom amfibiernas till däggdjurens form. Bockens stridighet är välkänd, och en lämplig symbol för överlevnadens kamp, i vilken de svaga omkommer såvida de inte är i stånd att vida överträffa sina fiender. Denna sida av saken uttrycks ibland i symbolen, när den tecknas som dels fisk och dels antilop. Jakob, i Första Moseboks 49:e kapitel, uttalar välsignelser över sina barn, som symboliserar de tolv tecknen. Sedan talar han om Naftali som en "hind" som släppts lös, således en mycket lämplig symbol för Stenbocken, ty när Solen är där vid varje vintersolståndet påbörjar den ett lopp genom cirkeln av tolv tecken, som den måste fullfölja inom en given tid - ett år.

**Skytten**

När Solen lämnar Stenbocken, genom precession, går den in i Skyttens tecken, och detta avbildas i den symboliska Zodiaken som en Kentaur, dels häst och dels människa. Således visar det på ett lämpligt sätt, det faktum att vi har utvecklats genom det djuriska stadiet in i det mänskliga. Kentauren är i färd med att dra sin båge, det visar att det finns något som den mänskliga anden, på sin pilgrimsresa genom materian, söker, att den strävar efter någonting som ligger bortom den, som ett högtsträvande ideal, ty bågen pekar uppåt mot stjärnorna.

**Skorpionen**

Nästa steg i den mänskliga utvecklingen är inte så mycket längs de fysiska som längs de mentala principerna. Dess natur visas av Solens passage genom Skorpionens tecken, som bildmässigt representeras som en orm eller skorpion, emblemet för list och subtilitet. Det blir klart genom denna symbol att den första av den omogna mänskligheten utvecklade sinnesförmågan var list, och vi ser fortfarande att det är ett karakteristiskt drag bland de lägre raserna, de lägre klasserna och de lägre naturerna även bland vår nutida mänsklighet.

**Vågen**

Men, när Solen går in i vågens tecken, genom precession, ger förnuftets balans honom en ny start på den evolutionära stigen. Under gudomliga instruktörers uppsikt hade människan vid den tiden avancerat till den punkt där de på grund av denna förmåga, förnuftet, kunde göras fullt ansvariga för naturens lagar, och således skörda vad som hade såtts, så att människan skulle kunna lära sig livets läxa genom faktisk erfarenhet, bli i stånd att förstå förbindelsen mellan orsak och verkan och med tiden lära sig att härska över sig själv i avsikt att göra ytterligare framsteg på stigen.

**Jungfrun**

Sålunda, under de andliga hierarkiernas vägledning, fokuserade genom Stenbockens, Skyttens, Skorpionens och Vågens tecken, förvärvades hans fysiska, moraliska och mentala attribut, och han utrustades för att påbörja den andliga sidan av sin evolution. Detta framstegs embryo finns fördolt i den himmelska jungfrun, Jungfruns tecken, som är den obefläckade avlelsens uttrycksmedel, den himmelska modern till Kristus, inte till endast en Kristus, utan till många. Detta är ett av Zodiakens mest sublima tecken och ett av de mest mystiska, så pass laddat med dolda meningar att dess fulla betydelse inte kan förstås såvida det inte betraktas av den andliga upplysningens inre ljus. Årligen, vid vintersolståndet, uppstiger den obefläckade Madonnan vid midnatt, när den nyfödda Solen börjar visa sig vuxen uppgiften att låta säden och druvorna växa, att rädda mänskligheten från kylan och hungersnöden, som oundvikligen skulle bli följden om han skulle förbli i den södra deklinationen. Solen är därför en lämplig symbol för Frälsaren, född till att utspisa sin flock med livets andliga bröd. Men, liksom vi måste ha ögon i samklang med ljuset för att se solen, så måste Kristus födas inom oss innan vi kan förnimma andligt ljus. Som Angelus Silesius säger:

```
"Om Kristus gång på gång blev född i Betlehem,  
och ej i dig blev född, du når ej själens hem;.  
du styr till Golgata förgäves blott din stig,  
så länge ej dess kors blir rest på nytt i dig."  
```

Genom Solens precessionella passage genom Jungfruns tecken gavs, därför, den i embryot förefintliga impulsen till Kristi födelse inom människan. Det mystiska äktenskapet mellan det lägre och det högre jaget, den obefläckade avlelsen,och det gudomliga moderskapet, , som närs djupt i dess hjärta, osedd av en hånande värld ,den pånyttfödde Kristus ," är faktiska upplevelser för ett växande antal människor. Och utan den Himmelska prototypen, befruktad av den solariska precessionen, skulle detta vara en omöjlighet ej heller har detta ideal förverkligats i sådan helhet under de förgångna tidsåldrarna som idag. Skälet till detta kommer att visa sig när vi tar upp det gemensamma betraktandet av Zodiakens motsatta tecken.

**Lejonet**

En storartad framtid hålls i beredskap åt denna den Himmelska Jungfruns avkomma. Lyssna till profeten Jesajas underbara profetia: "Ty ett barn blir oss fött, en Son blir oss given, och på hans skuldror skall herradömet vila och hans namn skall vara Underbar i råd, Väldig Gud, Evig Fader,Fridsfurste. Så skall herradömet bli stort och friden utan ände."

Mänskligheten skall höja sig till en underbar andlig höjd och detta symboliseras av Solens precessionella passage genom Lejonets kungliga tecken, bildmässigt representerat av djurens konung. Detta är en lämplig anspelning på Skapelsens Konung, som då kommer att förkroppsliga den Mästerliga Människans tre stora dygder, Styrka, Visdom och Skönhet.

Det är underbart att spåra de olika religionsfaserna givna åt den stora Arisks-Semitiska rasen från tiden då de "kallades ut" i den senare tredjedelen av den Atlantiska Epoken, till slutet av Vattumannens Tidsålder, när en ny ras definitivt kommer att ha fötts. Denna aspekt av zodiaken kommer att utgöra ämnet för följande sidor. Det kommer att kasta ljus över många av Bibelns mest svårfattliga passager, som endast studiet av denna Kosmiska vetenskap kan.

När vi betraktar Zodiaken i dess religiösa såväl som dess evolutionära aspekter, med hjälp av de sex par motsatta tecken i vilka de tolv kan indelas, börjar vi också med Kräftan och Stenbocken, av det i föregående del givna skälet, nämligen: att dessa är de solståndspunkter där Solen når sin högsta och lägsta deklination.

Betraktad på detta sätt, finner vi att det finns två uppsättningar med tre par tecken, de första är Kräftan och Stenbocken, Tvillingarna och Skytten, Oxen och Skorpionen. I dessa par av tecken kan vi läsa den mänskliga evolutionens och religionens historia, under den Atlantiska Epokens tidiga, mellersta och senare tredjedel. Denna är också indelbar i tre distinkta perioder, nämligen: Den Ariska tidsåldern, från Moses till Kristus, som faller under Väduren-Vågen; Fiskarnas tidsålder, som innesluter de sista två tusen åren under Fiskarnas-Jungfruns Katolicism; och de två tusen år som är framför oss, kallade Vattumannens tidsålder, där Vattumannens och Lejonets tecken kommer att upplysas och ges liv av den solariska precessionen, för upplyftandet av Människosonen (Vattumannen), med Kristus inombords, Lejonet av Juda (Lejonet), till övermänniskans tillstånd.

Man får, emellertid, inte tro att den Atlantiska Epoken endast varade medan Solen genom precession gick genom Kräftan, Tvillingarna, och Oxen, en period om endast sex tusen och några få hundra år; långt därifrån; utan det finns spiraler inuti spiraler och rekapitulering äger rum i epokerna och levnadsloppen, så att vi kan känna till vad det allmänna ödet är genom att se på Solens passage genom dessa tecken och därjämte ta denna innebörd och symbolism i beaktande. Det kan också sägas att ju längre vi avancerar ju mindre blir spiralerna, ju kortare den tid i vilken en given förbättring görs, på grund av den färdighet vi förvärvade i föregående tidsåldrar, och därför är det extremt troligt att detta nuvarande är det sista varvet, att den kommande Vattumannens Tidsålder är den slutliga förberedande skoldag som kommer att anpassa oss till den nya tidsåldern, den Sjätte Epoken, och att denna kommer att börja när Solen genom precession går in i Stenbocken.

Detta skulle, förstås, betyda att den Andra Ankomsten måste äga rum just innan denna tidpunkt, och fastän det tycks oss att så många tecken pekar i den riktningen, är det fortfarande en ren förmodan som kanske inte rymmer någon sanning alls. Tusentals människor har vilseförts under alla tidsåldrar vi känner till, att tro att Kristus snart skulle vara här; det är, emellertid, bättre att vi ser fram emot det än om vi skulle säga med en del, att det aldrig kommer att äga rum. I det fallet skulle den Stora Dagen finna oss oförberedda och vi skulle finna oss själva bland de eftersläntrare som är olämpliga att delta i det Högre Jagets bröllopsfest med det lägre på grund av brist på "själskroppen-bröllopsskruden" som är nödvändig för att omsluta dem.

#### <h4 id="early-atlantean-epoch">Kräftan–Stenbocken</h4>

Solens passage genom precession genom Kräftans sfär med dess motsatta tecken Stenbocken, betecknar den tidiga tredjedelen av den Atlantiska epoken, som var intensivt fuktig då hela jorden var täckt av en tät, genomdränkt dimma. Niebelungen, eller "Disets Barn," levde då i Jordens flodområden. Kräftan representerades inte då av samma symbol som idag; i forna tider illustrerades den bildmässigt av en skalbagge eller skarabé. Denna var själens signatur, ty då var människosläktet mycket mindre kropp än själ.

Kräftan är ett vattentecken till sin natur, och Stenbockens, det motsatta tecknets, fiskdel hjälper också till att symbolisera detta levnadstillstånd under vatten när Solen gick genom vattentecknet Kräftan genom precession. Månen, fruktsamhetens planet, pekar mystiskt på denna utvecklingsperiod, när människosläktet först började utöva den Kreativa funktionen på begärets befallning inpräglad av Luciferandarna. Sålunda öppnade människosläktet det fysiska Livets Port genom Kräftan, och förirrade sig i den jordiska sfären, men mitt emot stod Saturnus, Stenbockens härskare, redo att döda dem med sin lie, och eskortera dem genom Dödens Port tillbaka till de andliga riken där de hör hemma.

Stenbocken var Kräftans motsatta tecken och förkroppsligade idealet att liksom bocken klättrar i berg, så måste människan lämna Atlantis flodområden och komma upp från diset.

#### <h4 id="middle-atlantean-epoch">Tvillingarna–Skytten</h4>

Vår betingelse under den Atlantiska Epokens mellersta tredjedel illustreras i Solens passage genom Tvillingarnas tecken, som på ett lämpligt sätt representerar omogen mänsklighet. Under denna tidsålder blev uppdelningen av själ från själ genom köttets täckmantel, som vi kallar kroppen, mera märkbar, ty atmosfären hade redan klarnat i betydande utsträckning, och andens förmågor hade blivit mera fokuserade i sitt fysiska instrument. Med det personliga jagets villfarelse, kom genast idén om "mig" och "dig," "min" och "din," våra individuella intressen började strida med andras, så att en tragedi såsom den upptecknad mellan Kain och Abel blev möjlig. Ej heller var utgjutandet av blod begränsat till mänskliga varelser, ty vi lär från Bibeln att "Nimrod var en mäktig jägare." Detta vilda ideal uttrycktes i den Himmelska Kentauren, Skytten, med sin pil och båge.

Men båda dessa par av motsatser, Kräftan-Stenbocken och Tvillingarna-Skytten, kan betraktas som förhistoriska hieroglyfer tillhörande en utveckling verkställd i Sideriska år, länge sedan svunna, fastän inte mindre viktiga för den sakens skull. Våra egna tider, med den för dem föreskrivna utvecklingen, representeras symboliskt i de inom det fixerade korsets två par tecken, Oxen, Lejonet, Ormen och Människan.

Av detta skäl benämns de två paren av motsatser omfattande de fixerade tecknen, Oxen-Skorpionen och Lejonet-Vattumannen, i Bibeln, och vi skall finna att våra moderna religionssystem är fulla av anspelningar på de tre motsatta paren, Vattumannen-Lejonet och de två närgränsande parens tecken, Väduren-Vågen och Fiskarna-Jungfrun. Dessa tre par av motsatser är, som redan uppgivits, symboler för utvecklingen i hela den Ariska Epoken. Under denna Epoks tidiga tredjedel, gick Solen genom precession genom Vädurens tecken, i dess mellersta tredjedel finner vi Solen i Fiskarna, genom precession, och under den sista tredjedelen kommer Solen att gå genom Vattumannens tecken. Då kommer solståndspunkten Stenbocken att se inledningen av en ny cykel eller tidsålder.

Den andliga förberedelsen för denna utveckling började omkring år 13000 f. Kr., när Solen genom precession, var i Vågens tecken. Olika faser av denna i embryot groende befruktning av då levande människor pågick genom Solens precessionella färd genom Jungfrun, Lejonet, och kulminerade i Kräftan omkring 8000 f. Kr. när det sista av Atlantis förstördes av vatten, väsentligen såsom relaterats av de egyptiska prästerna till Platon. Vi skall strax se hur de i embryot groende idealen, givna åt mänskligheten i dessa långt förgångna dagar har växt och slagit ut i faktorer av mänsklig utveckling och andliga normer av största vikt.

#### <h4 id="later-atlantean-epoch">Oxen–Skorpionen</h4>

Under Atlantis senare tredjedel, hade egoismen utvecklats i mycket större utsträckning än förut, den andliga synen hade gått förlorad av den stora majoritet av människor som då levde uteslutande på det materiella planet och förhärligade särskilt sina materiella ägodelar.

Tjuren dyrkades mycket passande av dem, varande ett emblem för styrkan nödvändig till att erövra den materiella världen. Den var, med anledning av sin vidunderliga styrka, ett ovärderligt bistånd i allt deras arbete. Ordspråket om "Egyptens köttgrytor" har förblivit belysande till den dag som är idag, för att visa hur överflödande detta djur tillhandahöll deras fysiska behov av föda, honans mjölk också varande en viktig del av dieten. Besittningen av många nötkreatur åstundades därför ivrigt av de forna omogna nationerna, och dyrkan av Tjuren inleddes under den solariska precessionen genom Oxen under tidigare Solariska Sideriska År, och fortsatte till de jämförelsevis moderna tider, när Solen genom precession gick genom den Himmelska Oxens tecken för sista gången.

Vid den tidpunkt när Solen gick in i Lammets tecken, Väduren, inleddes de ariska religionerna. Lammets religion kommer att ha makt över nästa Stora Sideriska År, medan Solen genom precession passerar runt Zodiakens tolv tecken, såsom Oxens religion har haft makt under de föregående Himmelska åren från den tidpunkt då Solen gick in i Oxen, tills den lämnade samma tecken på sin nästa passage.

Nya religioner avslöjas, emellertid, inte i sin helhet till en början; de påbörjas och genomgår en period av dräktighet långt innan den religion som de skall följa upphör att existera, och på liknande sätt, överlever de forna religionerna i tur att avskaffas efter det att religionen som avlöser den har blivit den officiella källan till förädling för mänskligheten. De ursprungliga Semiterna, utvalda att inleda dyrkan av Lammet, Väduren, under den Ariska Epoken, togs från "Egypten," Tjuren "Oxens" hem. Det var emellertid inte vårt moderna Egypten. Historien om Farao, som bemödade sig om att hindra deras emigration och dränktes, har hänvisning till Atlantis som översvämmades tusentals år innan Moses antas ha företagit sin flykt med israeliterna genom "Röda Havet." De fakta som ligger till grund för historien är att ett stort antal människor lämnade landet där tjuren "Oxen" dyrkades, (Atlantis eller Egypten) vars innevånare då dränktes, för att söka ett "förlovat land" bortom vattnet som hade uppslukat en "ogudaktig nation." Där hängav de sig åt dyrkan av "Lammet" Väduren som hade dödats i "Egypten" (Atlantis); genom dess blod hade dessa pionjärer bevarats från döden, och det var sålunda "Lammet slaget från (den nuvarande) Världens grund" som vi kallar den Ariska Epoken. Noaks flykt framställer en annan fas av samma händelse relaterande att diset som hade insvept Atlantis kondenserades till regn, och översvämmade jorden, lämnande en klar atmosfär i vilken Regnbågen sågs för första gången vid öppningen av den Nya Tidsåldern, den Ariska Epoken, där ett nytt Förbund slöts med pionjärerna för den styrelseform som då inleddes.

Atlantis var Tjurens, Oxens hem, och när Solen, genom precession, lämnade det tecknet senast, inleddes definitivt Lammet Vädurens religion. Alltifrån den tiden, avskaffades dyrkan av Tjuren och när någon av pionjärrasen, frambringade från den forna Atlantiska religionsordningen genom Lammets blod, återföll och dyrkade Oxens "Kalv," agerade de i motsats till framåtskridandets lag och var därför "Avgudadyrkare," och en styggelse för de gudomliga hierarkier vars uppgift det var att vägleda dem under de tidsåldrar som föregår Kristi ankomst. Med anledning av upprepade överträdelser gick många "förlorade," och det finns Judar av idag som fortfarande bibehåller sina atlantiska drag (se "Rosenkreutzarnes Världsåskådning").

Utan den Astrologiska nyckeln, är Bibeln en i sanning tillsluten bok, men med denna nyckel, är saken en annan. I Gamla Testamentet hänvisas till två klasser av djur: Tjurar, som hörde till Oxen, får och getter, som hörde till Väduren. Endast dessa användes som offer. (Turturduvor tilläts som en eftergift för fattigdom). Alla den Gamla Religionsordningens viktigaste personer var herdar (Väduren) och också Kristus tillkännagav Sig Själv som den Store Herden.

I Nya Testamentet finner vi att ett annat djur, Fisken, som uppnår stor bemärkthet, och apostlarna anmodades bli "Människofiskare," ty då närmade sig Solen genom precession Fiskarnas vändpunkt, och Kristus talade om den tid när Människosonen (Vattumannen) skall komma. Sålunda är vår evolutionära färd kartlagd i Bibelns dolda astrologiska hänsyftningar.

Studenten har nu en ordning på händelseförloppet, som är bra att hålla i minnet.

Jesus lärde massorna i liknelser men förklarade Kungadömets mysterier för sina lärjungar. Paulus gav andligt kött till de svaga, men doktrinens mjölk till massorna, ty det har alltid funnits en esoterisk och en exoterisk sida av varje religion. Om vi tar Oxen, Tjurens tecken, för att symbolisera dyrkan av det djuret såsom den praktiserades i Egypten, Persien och andra länder vid den tidpunkten, skall vi finna att det motsatta tecknet, Skorpionen, symboliserar den esoteriska doktrinen hos prästerskapet, som var de forna Atlantiska Mysteriernas väktare.

I detta sammanhang kommer vi att märka först att Skorpionens tecken representeras i den illustrerade Zodiaken av en Skorpion eller Orm, och vi önskar särskilt inpränta i studentens sinne att Skorpionen har sin gadd i bakkroppen , medan Ormen har giftet i tänderna. Detta är mycket betecknande, som vi strax skall se.

Vid granskningen av ordet "orm" i Bibeln, skall vi finna att det finns omkring sju ord som har översatts sålunda; men ett av dem, som lånades från Egypten, är Naja. Detta ord finns på de gamla skrivtavlorna i Egyptens forna tempel där Osiris, Solguden, hälsas vid stigandet från det ursprungliga djupet. Han kröntes sedan med den förnämsta prydnaden och har en Uraeus Naja, ett emblem för kosmisk visdom. Denna Uraeus var en del av en orms kropp, med sitt huvud avbildat som utskjutande från en punkt i pannan precis ovanför näsan, där den mänskliga anden har sitt säte; och Kristus hänvisade därför till de forntida Orminitierade, när Han sade: "Var kloka som ormar."

I det forna Egypten bar Kungen en krona prydd med en dubbel orm,Uraeus , eller Naja, som tycktes skjuta ut från hans panna när kronan placerades på hans huvud. Detta skulle symbolisera det faktum att han innehade det dubbla ämbetet av Kung och Präst i kraft av sin sublima visdom. Också i Indien, kallades de Mystiska Lärornas väktare för Nagas eller Ormar. I de isländska "Eddorna," de nordiska Vedaskrifterna, dräper Siegfried, sanningssökaren, ormen, smakar av hans blod och blir sedan vis. Ej heller, för att i detalj utarbeta ovanstående uttalande, är det nödvändigt att gå utanför vår egen religion för bevis på att ormen är visdomens symbol, ty Kristus Själv sade: "Var kloka som ormar." Ormen är säkert inte tillräckligt skarpsinnig för att rättfärdiga en litterär betydelse av detta talesätt; men när vi förstår att den kreativa elden dras uppåt genom den ormliknande ryggmärgen försätter den hypofysen och tallkottkörteln i dallring och förbinder Egot med de osynliga världarna genom att öppna upp ett dolt sinne, så är anspelningen fullkomligt klar.

Det finns, emellertid, en lägre fas av andlig utveckling, symboliserad i forna tider genom placeringen av denna Uraeus eller orm vid naveln, för att visa att de mediala förmågorna i solar plexus hade utvecklats. Medialitet är en negativ fas av andlig syn eller hörsel som innehas av en person som, under kontroll av en yttre intelligens, profeterar. Denna ej önskade fas av siarskap representeras i Zodiaken av symbolen för Skorpionen, som har stinget i sin. gadd. I den i Ormen Initierade, drogs den Kreativa Kosmiska Elden uppåt genom huvudet för att tjäna ett andligt syftemål; i Mediet uttrycks den kreativa energin för själviska, sensuella syftemål genom det av Skorpionen behärskade fortplantningsorganet.

Punkten mellan ögonbrynen, varifrån visdomens orm utgår, är livets säte, däremot allt som öppnar skötet är underkastat det dödliga stinget från skorpionens gadd.

Om vi nu vänder oss med denna information till vår Bibel, skall vi finna att en väldig mängd ting, tidigare svårfattliga, kommer att klarna. Som sagt, är det egyptiska ordet för denna Uraeus eller orm Naja och det lånades av Israeliterna som uttryckte medialitetens negativa förmåga genom att tillfoga den feminina ändelsen "oth," givande Naioth; medan de som var i stånd att fungera medvetet i de andliga världarna gavs den positiva, maskulina pluraländelsen "im," och kallades Naim. Om vi läser Första Samuelbokens 19:e kapitel med denna förståelse skall vi med lätthet se att den där berättade incidenten var av medial natur. David hade blivit rädd för Saul och han gick med Samuel till "Naioth." Detta antas av Bibelöversättare vara en plats, och måhända var det namnet på en by. Men om detta var fallet, berodde det på att människorna som bodde på den platsen var Naioth, eller medier. De kallades profeter i kapitlet före oss, och det är märkligt att så snart någon kommit inom deras läger, började han att profetera eller tala under andligt inflytande. Även Saul, som kom dit, angelägen om att få iväg David så att han skulle kunna förgöra honom, togs i besittning av andarna och profeterade, till alla närvarandes häpnad.

I Nya Testamentet berättas för oss att Kristus gick till staden Nain och där uppväckte en änkas son. I det latinska Testamentet kallades inte denna stad Nain, utan Naim. Och det är mycket betydande att alla tre, Naim, Naioth och Endor, där trollkarlarna som bistod Saul antas ha bott, finns i samma trakt vid berget Tabor.

Varje Frimurare vet att bröderna av denna Orden kallas "Änkans Söner." Och det uppges i Bibeln att Hiram Abiff, Salomos Tempels Byggmästare, var en Änkas son, en skicklig hantverkare. Vi kan inte i föreliggande stycke upprepa Frimurarlegenden som berättar orsaken. Den har vi framlagt i boken om "Frimureri och Katolicism" och också i våra böcker om den Rosenkreuziska Filosofin. Men det är nog att säga att vi i den Bibelberättelse till vilken hänvisningar gjorts, har en av dessa Naim, en änkas son eller initierad av den gamla Ormens Skola, ty Egyptens präster var "Ljusets barn". Envar hade inom sig, den forna Ormens Visdom. Men en ny religion höll på att inledas, och det var nödvändigt att upphöja de forntida initierade till den Kommande Tidsålderns Mysterier.Därför gick Kristus Lejonet av Juda, det nya Konungarikets Herre, till Änkans son i Naim och uppväckte honom genom Lejonets tass starka grepp. Och vi kan här betona att den förste Initierade under det nya systemet var Hiram Abiff, det gamla systemets högste Initierade, som genom denna sin egen nya av Kristus honom givna initiering, blev en Kristen , förband sig att bära Rosen och Korsett, som var symbolerna för Västerlandets Nya Mysterieläror, och han gavs sedan det symboliska namnet, Christian Rosenkreuz.

Sålunda blev det från den tid då Solen gick in i Vädurens tecken genom precession, ett brott för det utvalda folket att dyrka Tjuren exoteriskt, eller att ta del av den esoteriska Ormens visdom. Och av liknande skäl är det avgudadyrkan när människor från Västerlandet tar upp de Österländska religionerna Hinduism, Buddism och närbesläktade läror. Ty i den Ariska Epoken, har endast de Ariska Religionerna, Lammets religioner, passande påverkan på den mänskliga evolutionen. Alla föregående system är skadliga för de västerländska människorna; och med tiden kommer också de som nu finns i Öst, orientalerna, att tvingas omfatta denna religion, eller bli långt efter i evolutionen.

#### <h4 id="aryan-epoch">Den ariska epoken</h4>

##### <h5 id="aries-libra">Väduren–Vågen</h5>

Den Ariska Epoken kan indelas i tre eror; men de tillhör alla Lammets religion. Den första indelningen täcker den tid när Solen, genom precession, gick genom Vädurens, Lammets, tecken. Jesus föddes när Vårdagjämningen var i omkring sju grader i Väduren; så de 23 grader som ligger på andra sidan tillhör Gamla Testamentets period, när det utvalda folket var i fångenskap och förlorade i världens vildmark; den nya religionen hade då inte funnit sin plats. Sedan kom Kristus och inledde denna nya lära definitivt. Han kom inte för att förstöra de gamla profetiorna och lagen, utan för att ge oss någonting högre när de skall ha uppfyllts. Vädurens motsatta tecken är Vågen, balansens eller Rättvisans vågskålar; och därför sägs oss i den nya religionen att det skall komma en domedag, när Kristus skall visa sig för varje människa för att ge enligt de i kroppen gjorda gärningarna.

##### <h5 id="piscean-age">Fiskarna–Jungfrun</h5>

Kristus var den Store Herden, men Han anmodade Sina lärjungar att bli "människofiskare," ty Solen lämnade då genom precession Lammets tecken och gick in i Fiskarnas tecken. Därför öppnades en ny fas av de Ariska religionerna upp. Biskopens mitra är också i form av en fisks huvud.

Nya Testamentet nämner, därför, inte Tjuren eller Lammet, men hänvisningar till fiskarna är talrika. Vi fann också den Himmelska Jungfrun prominent och Jungfruns veteax är Livets Bröd, till att vinnas endast genom obefläckad renhet. Sålunda utspisade Kristus massorna med fisk (Fiskarna) och bröd (Jungfrun).

Före Kristi tid, kunde inte Lammets (Vädurens) nya religion, få något fotfäste. Moses, den forne ledaren, kunde inte föra det utvalda folket till det "förlovade landet". Det var reserverat för Joshua, sonen av Nun. Joshua är hebreiska för "Jesus" och det hebreiska ordet för "Nun" betyder "fisk" (Fiskarna). Det förutsades sålunda att Lammets religion skulle uppnå bemärkthet under Solens precessionella passage genom Fiskarnas tecken.

Denna profetia har uppfyllts, ty under de två tusen år som förflutit sedan Jesu födelse, har Västerlandets religion lärts ut av ett ogift prästerskap, dyrkande en obefläckad jungfru, symboliserad av det Himmelska tecknet Jungfrun, som är motsatsen till Fiskarna. Detta samma prästerskap har också åtnjutit ätandet av fisk och förbjudit användandet av kött på vissa dagar. När Israels barn lämnade Egyptens köttgrytor, där Tjuren dräptes, lämnade de det genom Lammets blod. Men i Fiskarnas religionsordning åtnjuts ingen blodsutgjutelse och köttätande fördöms som en synd vid vissa tidpunkter, ty människan lärs nu att försaka köttets lusta och också lystnaden efter köttet.

Detta ideal prövades under den Ariska religionsordningen, när det utvalda folket fortfarande var i den så kallade Vildmarken, men utan framgång; de kunde inte erhålla den himmelska mannan. Nu avvänjs, emellertid, människan från det kannibalistiska utövandet, och under de sjuhundra år som återstår innan Vattumannens tidsålder definitivt bebådas, kommer vi, med all sannolikhet, att ha många stora strider, både i att övervinna köttets lusta och lystnaden efter köttet. Ty den obefläckade Himmelska Jungfrun, och de i tecknet innefattade veteaxen, visar båda dessa ideal såsom gagneliga för själslig tillväxt i nutiden. Jupiter, välvillighetens och filantropins planet, som behärskar Fiskarna, har varit en framträdande faktor i att befordra altruism under de gångna två årtusendena.

##### <h5 id="aquarian-age">Vattumannen–Lejonet</h5>

Det sägs ofta, och med rätta, att pojken är människans fader. Och med samma princip kan vi säga att Människosonen är Övermänniskan; därför skall vi, när Solen genom precession går in i det Himmelska tecknet Vattumannen, (vattenbäraren) ha en ny fas av Lammets religion, exoteriskt; och idealet att eftersträva visas i det motsatta tecknet, Lejonet.

Månen, som är den enväldige Rasledarens och Lagstiftarens, Jehovas, hemvist, är exalterad i Oxen, Tjurens tecken, och alla Rasreligioner, även den Mosaiska fasen av den Ariska Lammets Religion, krävde ett offer för varje överträdelse av den lagen. Men Solen är exalterad i Väduren, och när den stora Solens ande, Kristus, kom som den Ariska religionens Överstepräst, avskaffade Han offer av andra genom att offra sig själv som ett ständigt offer för synd.

Genom att se på Jungfruns modersideal under Fiskarnas Tidsålder, och att följa Kristus exempel på offervilja, blir den obefläckade skapelsen en faktisk erfarenhet för var och en av oss, och Kristus, Människosonen, Vattumannen, föds inom oss. Sålunda kommer, gradvis, den tredje fasen av den Ariska religionen att bebådas och ett nytt ideal kommer att bli funnet i Lejonet av Juda, Lejonet. Mod att handla efter sin övertygelse, karaktärsstyrka och besläktade dygder kommer då att sannerligen göra människan till Skapelsens Konung, värdig de lägre livsordningarnas tillit och förtroende såväl som de ovan belägna Gudomliga Hierarkiernas kärlek.

Detta, det mystiska meddelandet om Människans evolution, är tecknat i flammande skrifttecken på Suckarnas fält, på vilket han som där vistas kan läsa. Och när vi studerar Guds avslöjade ändamål, skall vi i vår tur lära att forma oss intelligent efter det mönstret, därigenom påskyndande dagen av frigörelse från vår nuvarande begränsade miljö till fria Andars fullkomliga frihet, höjda ovan Syndens och Dödens lag, genom Kristus, Kärlekens och Livets Herre.

Det är upp till oss att tolka detta meddelande, och lösa Universums gåta.

### <h3 id="chapter-2">Kapitel II: Måttet på mottaglighet för planetariska vibrationer</h3>

Vid bedömandet av ett horoskop är det av högsta vikt att vi tar i beaktande individens sociala och rasmässiga ställning, då sammanställningar som är av stor betydelse i en utbildad kaukasiers horoskop, kan betyda litet eller inget i en kinesisk kulis stjärnkarta och vice versa. Försummelse av denna faktor skulle oundvikligen leda till falska slutledningar, vilket vi nu skall förklara.

Det är en mystisk maxim att ju lägre på evolutionens skala en varelse är placerad ju säkrare svarar den på de planetariska strålarna, och omvänt ju högre vi uppstiger på uppnåendets skala ju mer erövrar och behärskar människan sina stjärnor, och befriar sig själv från de Gudomliga Hierarkiernas band genom de planetariska aspekterna på ett sådant sätt att vi inte skadar oss själva obotligt i livets erfarenheter.

Men förenad med denna vägledning finns det förstås ett mått av Fri Vilja, som växer allt eftersom vi utvecklas. Barnet mitt ibland oss har egentligen mycket liten fri vilja, och är underkastat inte endast sina föräldrar utan också alla tjänarna, om sådana skulle finnas i hushållet, och alla med vilka det är knutet, alla utövande kontroll över det för dess eget bästa. Allt eftersom barnet växer, mildras gradvis detta mått av inskränkande, och med årens lopp kommer det att lära sig att utöva sin fria vilja. Denna metod har följts av de Gudomliga Hierarkierna i människans fall. Den omogna mänskligheten ledsagades helt och hållet av Gudomliga regler utan att ha någon Vilja alls; "Så skall du göra, eller inte göra", var på dem lagda ålägganden som obetingat måste följas, annars visades genast det Gudomliga missnöjet genom sådana oavlåtliga manifestationer som appellerade till den omogna mänsklighetens sinne, nämligen, blixt, åska, jordbävningar och stora hemsökelser av farsoter. Detta var till för deras kollektiva vägledning, för individuellt inskränkande fanns det strikta lagar, budord och förordningar. Tribut måste betalas kontinuerligt till den Gudomlige Ledaren och offras på altaret, och för varje överträdelse av lagen måste ett visst offer av materiella tillhörigheter göras. Fruktan var den dominerande grundtanken hos den religionsordningen: ty "Fruktan för Herren är rättfärdighetens begynnelse." Denna regim fördes vidare under Mars och Månens planetariska betingelser. Mars, som är de dominanta Luciferandarnas hem, gav den nödvändiga energin till människosläktet så att evolutionen kunde fulländas; denna martialiska energi var av allra största vikt, särskilt förstås under de tidigare stadierna. Månen, som är hem för Änglarna, under deras Gudomliga Ledare Jehova, gav åt människosläktet det barnlika sinne som är mottagligt för härskarskap, och beredvilligt böjer sig inför auktoritet.

Dessa tillsammans med Saturnus var de enda planetariska strålarna som påverkade människosläktet som helhet under den Lemuriska Epoken, och om ett horoskop uppställdes för någon av de då levande människorna, skulle det vara onödigt att ange de andra planeternas placeringar, eftersom de inte kunde svara på deras strålar. Även idag har en stor del av människosläktet inte utvecklats särskilt långt bortom denna punkt, en talrik klass, särskilt bland dem som vi benämner de lägre raserna, och även de lägre klasserna i vårt västerland är principiellt dominerade av dessa planetariska strålar. Under deras inverkan handlar de med automatisk visshet på ett speciellt sätt, och det är möjligt att förutsäga exakt vad de kommer att göra under en viss aspekt mellan dessa planeter, eftersom de lever helt och hållet i sina känslor och knappt, om alls, är mottagliga för Merkurius intellektuella vibrationer. Ej heller kan de uppskatta sådana känslor som betecknas av Venus och dess oktav, Uranus; de svarar uteslutande på den lägre naturen, de djuriska passionerna. De rör sig under Mars och Månens impulser avseende sex och levebröd. Deras nöjen är av den lägsta och mest sensuella natur, de lever som djur helt och hållet i det fysiska, och deras trosbekännelse är "ät, drick och var glad". Deras begär rör sig framför allt kring "vin och kvinnor", ty de har ännu inte blivit medvetna om sångens charm. Ej heller har skönheten haft möjlighet att hänföra det vilda hjärtat på detta utvecklingsstadium ty den kommer från Venus stråle vilken ligger bortom sådana människor. Kvinnan är för det stadiets man endast en varelse och en bekvämlighetsinrättning.

Under tiden gör den av planeten Saturnus representerade "Fader Tid," upp skuldförteckningen, och svingar nödvändighetens pisksnärt över dem för att driva dem framåt på denna evolutionära stig, utmätande åt envar frukterna av hans arbete vid skördetiden mellan liv. När människan har kultiverat de vilda dygderna såsom mod, fysiskt tålamod, etc., drömmer hon i existensen efter döden om nya fält att erövra , och ser var hon brast och varför hennes önskemål omintetgjordes på grund av bristen på verktyg. Gradvis fruktbargör den konstruktiva martialiska strålen och den saturniska listen den lunariska hjärna som han bygger, så att han med tiden lär sig göra de obearbetade verktyg som är nödvändiga för uppnåendet av sin primitiva ambitioner. Även idag ser vi samma listiga karaktärsdrag, samma listiga hantverkarskicklighet uppvisade i och av de lägre raserna i syfte att bevattna land, bryta malm eller mala korn. Alla dessa tidigare verktyg var resultatet av Saturnus, Månens och Mars planetariska strålar, som kolliderade med den omogna mänsklighetens primitiva hjärna.

Litet längre fram på evolutionens stig, i den Atlantiska epoken, kom Venus Herrar och Merkurius Herrar till jorden i syfte att ge vidare impuls åt den mentala och känslomässiga utvecklingen. Det var Venus uppgift att bekämpa de lägre känslorna och upphöja Mars råa djuriska passion till den mjukare och vackrare Venus-kärleken. Hon skulle lägga skönhet till styrka, och för att uppnå detta ideal gynnade Venus Herrar de formbildande konstarterna, måleri och skulptur. Dessa lärdes inte ut till den stora allmänheten vid den tiden; de ideal som skall utvecklas i en ras lärs först ut till de mest avancerade i ett mysterietempel, och vid den tiden omfattade invigningen ingen andlig instruktion, utan bestod av en utbildning i de fria konsterna. Skulptur lärde hur det vackra kan införlivas i fysisk form. Den fäste uppmärksamhet på kroppen och idealiserade de mjuka kurviga linjerna. Resultatet är nu införlivat i vår egen raskropp, ty det borde grundligt förstås att i en mysterieskola lärs inte ett ideal ut idag helt enkelt för att glömmas bort i morgon eller i nästa generation, utan idealen inpräglas så att de med tiden kan bli en del av rasens själva liv, själ och kropp. Jämför den moderna civiliserade människans raskropp med indianens, bushmannens, hottentottens, etc., och du skall finna att där sannerligen finns skönhet lagd till styrka.

Det kan invändas att vi degenererar jämfört med vad som visas i de Hellenistiska Konsterna, men det är bestämt inte så; det är snarare så att vi ännu inte uppnått detta högsta ideal. I det antika Grekland intog mysterietemplen en mycket mera framträdande position än idag; den vackra formen förgudades till skada för sinnet oaktat det faktum att Grekland hade en Platon och en Sokrates. Merkurius Herrar som hade befäl över sinnets utveckling, vid den tiden när Venus Herrar utövade sitt stora inflytande på känslorna, hade då inte varit i stånd att göra ett allmänt starkt intryck på den tidiga mänskligheten. Vi är väl medvetna även idag om att det gör ont att tänka, men det är lätt att följa känslorna. För närvarande är Västerlandets medelklass långt mera avancerad än antikens Greker på grund av dessa två planetariska strålars inflytande i våra liv. Kvinnan utmärker sig naturligt i den högeligen fantasirika Venus-förmågan, på grund av sin roll i den kreativa funktionen som bistår i formandet av rasens kropp. Av det skälet har hennes figur de behagfulla kurvor som naturligt uttrycker skönhet, medan mannen har det världskloka av Merkurius Herrar fostrade intellektet, och är förnuftets exponent, den hos fysiskt framåtskridande i världens arbete kreativt verkande kraften.

Vi längtar alltid efter, beundrar, och aspirerar på det vi lider brist på. Under vildhetens dagar när sparkar och slag var hennes dagliga behandling längtade kvinnan efter smekningar från sin herre. Venus stråle gav henne skönhet och gjorde henne fulländad i de feminina konster som har erövrat det maskulina hjärtat, så att mannen nu spelar beskyddarens roll under förebärande att kvinnan inte är mentalt kompetent samtidigt som han blir det som han beundrar i henne; han är ömmare och vänligare, Venus erövrar Mars, men Merkurius villfarelse om intellektuell överlägsenhet behöver ett annat inflytande för att erövra det. Och detta, tillhandahåller nu kvinnan genom sin förhoppning och förväntan. Liksom hon bemästrade martialisk brutalitet genom Venus skönhet, så ock, kommer hon att befria sig från merkurisk träldom genom uranisk intuition.

För den primitiva människan, driven av den saturniska nödvändighetens pisksnärt, eller annars av Mars och Månens djuriska lusta och passioner, ser världen dyster ut. Fruktan är hans existens nyckelord: fruktan för djur; fruktan för andra människor; fruktan för naturkrafterna; fruktan för allting runt omkring honom. Han måste ideligen vara vaksam och på alerten, försiktighet är ständigt trygghetens pris. Men när evolutionen gör honom mottaglig för Venus och Merkurius inflytanden; kommer de att uppmjuka hans känslor och förgylla mentaliteten; han börjar betrakta kärlek och förnuft som faktorer i livet. Solen börjar också förgylla hans livsåskådning, och solsken i människans natur under denna fas av hans evolution förjagar delvis Saturnus dysterhet. Sålunda utvecklas människan gradvis och blir mottaglig för påverkan från sfärernas musik, en sträng efter annan i den Himmelska lyran slår an det besläktade ackordet i den mänskliga själen och gör honom mottaglig för dess vibrationer, så att liksom en stämgaffel som när den slås an, uppväcker musiken i andra stämgafflar av samma tonhöjd inom rimligt avstånd, så har planeterna i vårt solsystem i evolutionär följd slagit an olika ackord som har funnit ett eko i det mänskliga hjärtat.

Men strängarna på Apollos Himmelska Lyra är inte alla i harmoni, en del är faktiskt i disharmoni, och medan människan är mottaglig för påverkan från en del måste han nödvändigtvis förbli, åtminstone delvis, oemottaglig för påverkan från andra. Innan det är möjligt att svara perfekt på Venus strålar är det faktiskt nödvändigt för människan att till en avsevärd grad övervinna Mars, och bringa honom under kontroll så att vissa oönskade krigiska drag i hans natur kommer att hållas i bakgrunden, medan andra, som kan vara värdefulla, kvarhålls. Venus kärlek som är villig att ge allt för de kära kan inte dväljas sida vid sida i hjärtat med Mars stråle som kräver allt själv. Därför måste vilden lära sig att till visst mått övervinna sig själv innan han kan bli de moderna tidernas mera civiliserade familjefar. Under Mars och Månens obehärskade strålar, sätter föräldrar barn till världen och lämnar dem att sköta sig själva nästan som djur gör, ty de är produkten av djurisk passion. Kvinnorna köps och säljs som en häst eller ko eller tas med våld och bärs iväg. Även så sent som under medeltidens mörker, bortförde ofta riddaren sin brud genom vapenmakt, praktiskt taget på samma sätt som handjuren strider för besittningen av honan vid parningstid.

Sålunda ser vi att det första steget mot civilisation kräver att människan övervinner en eller flera av planeterna åtminstone till en viss grad. Otyglad passion såsom genereras av Mars primitiva strålar är inte längre tillåtlig under den moderna civilisationens regim, ej heller är talesättet att "starkast styr" längre antagligt, utom i krig när vi återvänder till barbari. Mars egenskap av fysisk tapperhet, som en gång gjorde det till en dygd att attackera andra och frånta egendom, beundras inte längre i individen. Den bestraffas enligt lagen med olika medel, fastän den fortfarande är i verkan såvitt nationer beträffar, som går ut i krig under denna primitiva impuls med territoriella utvidgningar som ändamål. Mars har, emellertid, som sagt, i hög grad i civilt och socialt liv övervunnits i avsikt att Venus kärlek skulle kunna ta Mars passions plats.

Som tidigare anmärkts, lämnades den primitiva människans barn att ta hand om sig själva, så snart som de hade lärts att försvara sig i fysisk krigsföring. Med Merkurius ankomst är en annan metod märkbar. Nu utkämpas livets strid inte endast med fysiska vapen. Förstånd, snarare än tapperhet, avgör framgången. Därför har utbildningsperioden förlängts allt eftersom människan avancerat, och den siktar principiellt på mentala bedrifter på grund av de merkuriska strålar som åtföljer Venus utveckling av den moderna civilisationen. Sålunda ser människan naturen från en soligare sida när hon har lärt sig att svara på Solen, Venus, Merkurius, Mars, Månen och Saturnus, om så endast i mycket ringa mått.

Men fastän dessa olikartade steg i evolutionen gradvis har bragt människan under ett antal planetariska strålningars dominans, har utvecklingen varit ensidig, ty den har uteslutande siktat mot att gynna intressen för ting över vilka han har äganderätt: Hans arbete, Hans hus, Hans familj, Hans boskap, gård, etc., alla är livsviktiga, och måste tas om hand. Hans ägodelar måste om möjligt ökas på, oavsett vad som händer med de ägodelar, den familj, etc., som tillhör någon annan, då detta inte är av hans intresse. Men innan han kan uppnå ett högre steg i utvecklingen är det nödvändigt för detta begär att tillägna sig jorden, och om möjligt kvarhålla den åt sig själv, måste ge vika för ett begär att gagna sin medmänniska. Med andra ord, måste Egosim ge vika för Altruism, och just liksom Saturnus genom att underkasta honom nödvändighetens pisksnärt i hans primitiva dagar bringat honom upp till hans nuvarande civilisationspunkt, så är också Jupiter, altruismens planet, destinerad att upphöja honom från människans tillstånd till övermänniskan där han skall komma under Uranus stråle med avseende på hans känslomässiga natur, där den av Mars genererade passionen kommer att ersättas av Medlidande, och där det barnlika medvetandet av Lunariskt ursprung kommer att ersättas av ett Kosmiskt medvetande från Neptunus stråle. Därför utmärker Jupiters stråles ankomst i våra liv ett mycket distinkt avancemang i den mänskliga utvecklingen. Som läres i Rosenkreuzarnes Världsåskådning, skall vi avancera från vår nuvarande Jordperiod in i Jupiter-perioden, och därför markerar Jupiters stråle det högsta stadiet av altruism som då kommer att vara en prominent faktor i våra relationer, sinsemellan, och vi kommer med lätthet att förstå att innan vi verkligen kan svara på Jupiters strålar måste vi i viss mån öva altruism, och övervinna den egoism som följer med den merkuriska slutledningsförmågan. Vi kanske också har lärt oss att övervinna en del av Mars och Månens faser, vi kan också ha lärt oss att övervinna en del av Merkurius och Venus lägre faser; ju mer vi har övervunnit ju bättre kommer vi att vara i stånd att svara på de högsta vibrationskrafter som strömmar ut från dessa planeter; ja, om vi strävar enträget skall vi någon dag vara i stånd att övervinna även det högsta stadiet av Venus kärlek, som alltid är knutet till ett objekt som ägs av oss. Vi älskar våra barn eftersom de är våra; vi älskar våra makar och makor eftersom de tillhör oss, vi känner stolthet, venusiansk stolthet, över deras moraliska karakteristika eller merkurisk stolthet över deras egenskaper; men Kristus satte en högre norm: "Såvida inte en man lämnar sin fader och moder kan han inte vara min lärjunge". Idén att vi skulle försumma våra fäder och mödrar eller att vi måste hata dem i avsikt att följa Honom var förstås långt ifrån vad Han hade i tankarna, utan fader och moder är endast kroppar; den själ som bebor dessa kroppar skall älskas, inte den blotta fysiska skruden. Vår kärlek skulle vara densamma vare sig personen är ung eller gammal, ful eller vacker. Vi borde söka efter själens skönhet, efter den universella relationen mellan alla själar och inte bry oss så mycket om kropparnas relationer. "Vilken är min moder och mina bröder", sade Kristus, och pekade på sina lärjungar, dem som var ett med Honom i Hans stora arbete. De stod Honom närmare än någon broder kunde göra på grund av blott och bart fysisk relation. Denna attityd inrättar ett steg uppåt från Venus kärlek som lägger betoningen vid de käras fysiska skrud och utelämnar själen inombords från betraktandet. Jupiters kärlek å andra sidan tar kännedom endast om själen, utan hänsyn till kroppen den bär. Mentalitetens merkuriska eller förnuftsmässiga fas förändras också genom besvarande av den altruistiska Jupiter. Kall beräkning kommer inte på fråga. En som känner av Jupiters expansiva stråle är varmhjärtad vad hans känslor beträffar, hans kärlek; varmhjärtad vad alla världens ting beträffar. "En jovialisk karl", är ett lämpligt uttryck. Han välkomnas och älskas av alla han möter eftersom han inte utstrålar den gängse själviskheten, utan ett begär efter att gagna andra som i oss väcker en känsla av förtroende, diametralt motsatt den känsla av misstroende vi instinktivt känner när vi kommer i kontakt med en Saturnus-Merkurius-människa.

Det är en faktisk erfarenhet för med andlig syn utrustade astrologer att varje människas planetariska strålar framkallar vissa färger i hans aura, förutom de grundläggande färger som är prägeln på rasen till vilken människan hör. Mannen med det tunna, sjukliga blåaktiga hos en hopblandad Saturnus och Merkurius, är att beklaga snarare än klandra för den girighet och dysterhet som är hans ständiga sinnelag; han ser allting i världen genom den auriska spegel som han har skapat runt sig själv; han känner att världen är kall, hård och självisk, och därför är det nödvändigt för honom att vara mera självisk och mera kall i avsikt att kunna skydda sig. Å andra sidan, när vi ser Jupiters gudomliga blå stråle färgad med kanhända den uraniska naturens fina guld inser vi hur annorlunda en sådan upphöjd individ måste betrakta världen till skillnad från den andres lågsinnade sätt att se på saker och ting. Även de som har den svagaste anstrykning från Jupiter befinner sig i en värld full med solsken, blomstrande ängar, allt i naturen som är muntert och glatt. Och genom att se på världen genom en sådan atmosfär framkallar de från andra källor ett liknande gensvar, som den tidigare nämnda stämgaffeln genererar en vibration i en annan av samma tonhöjd.

Efter vad som har sagts kommer det inte att vara svårt att förstå att de uraniska egenskaperna, där kärlek blir till medlidande, ger visdom som inte är beroende av resonemang, en kärlek som inte är fixerad på ett objekt allena, utan omfattar allt som lever och rör sig och har ett väsen liknande de egenskaper som skall utvecklas av mänskligheten under Venusperioden när fullkomlig kärlek skall ha fördrivit all fruktan, när människan skall ha övervunnit alla de lägre faserna av sin natur och kärleken skall vara lika ren som den är världsomfattande.

När dessa uraniska vibrationer känns av genom framsteg i det högre livet som aspiration, är det stor risk för att vi kan kasta av oss lagens och konventionens fjättrar innan vi är verkligen redo att styra oss själva genom den gudomliga Kärlekens lag, att vi kanske inte tar hänsyn till lagarna som finns i världen, att vi kanske inte återger till Caesar det som är Caesars, antingen i vördnad eller mynt, att vi kanske inte är noga med att undvika det ondas förekomst, att vi kanske tänker att vi så pass långt har transcenderat vårt ordinarie stadium av mänsklighet att vi kan leva som övermänniskor, att Mars passion i vårt fall förändrats till uraniskt medlidande, som är könslöst. Under sådana missuppfattningar, tar många människor som bemödar sig om att beträda stigen ingen hänsyn till äktenskapets lagar och ingår relationer som själsfränder och likasinnade. De känner av den uraniska strålen, men kan inte riktigt svara på dess sublima renhet, därför erfar de en efterapad venusiansk sensation som vanligen slutar i äktenskapsbrott och sexuell perversitet, så att Mars naturligt djuriska passion istället för att ha förvandlats till uraniskt medlidande, faktiskt, har degenererat till någonting som är långt värre än det fullaste sexuella uttryck av de martialiska strålarna begångna på ett uppriktigt och ändamålsenligt sätt. Detta är en fara som det inte tillräckligt nog kan garderas mot och det tillkommer var och en som bemödar sig om att leva det högre livet att inte försöka aspirera på de uraniska strålarna innan han först blir grundligt genomsyrad med Jupiters altruistiska vibrationer, ty mera elände genereras i världen av dem som har aspirerat för högt och fallit djupt, än av dem som inte aspirerar tillräckligt. "Högmod går före fall", är ett urgammalt och mycket sant ordspråk, som det tillkommer var och en av oss att ta till oss. Kristus deltog i äktenskapet i Kanan. Äktenskap är en reguljär kristen institution, och måste existera tills det avskaffas i det kommande kungadömet; där kropparna vi har inte kommer att slitas ut och därför kommer det inte att finnas något behov av äktenskap för att generera nya.

Låt det också vara förstått att den Herrens tjänare som gifter sig inte med rätta kan gifta bort människor, därför borde den grundläggande harmonin för riktigt äktenskap beslutas innan vigselceremonin.

Som vi har sett i det föregående, markerar Mars, Venus och Uranus tre stadier i människans känslomässiga utveckling. Under det stadium där han endast är mottaglig för Mars, är de djuriska passionerna allenarådande och han söker oinskränkt tillfredsställelse av alla sina lägre begär i umgänget med sin medmänniska men särskilt med det motsatta könet; under det stadium där han blir mottaglig för Venus strålar, uppmjukar kärleken hans begärs brutalitet och de djuriska passionerna tyglas något, han är även, under denna planets högre fas, redo att offra sig själv och sina begär till de käras förmån och bekvämlighet. När han har utvecklats till den punkt där vi kan känna av Uranus strålar, vänds Mars passion gradvis till medlidande; där blir den Venus kärlek som endast är till för en särskild person, allomfattande så att den omsluter hela mänskligheten utan hänsyn till kön eller något annat särskiljande, ty det är den gudomliga kärleken mellan själ och själ som är höjd över alla materiella betraktanden av vilken natur det vara må.

Mentaliteten utvecklas också genom tre stadier enligt personens mottaglighet för Månens, Merkurius och Neptunus vibrationer. Medan människan endast är mottaglig för det lunariska inflytandet, är han barnslig och lätt ledsagad av de högre makterna, vilka hade lett honom genom de i våra föregående kapitel nämnda olika stadier. Under Merkurius stellariska stråle utvecklar han gradvis sin intellektuella kapacitet och blir en resonerande varelse. Som sådan, ställs han under lagen om orsak och verkan, görs ansvarig för sina egna handlingar, så att han må skörda vad han sått och därigenom lära de läxor som det mänskliga livet har att lära honom under den ifrågavarande regimen. Oerfaren, begår han misstag i vilken sfär som än indikeras genom skadorna på Merkurius i hans horoskop och följaktligen lider han ett motsvarande straff av sorger och bekymmer. Om han inte har mentaliteten att kunna dra slutsatser om sambandet mellan sina misstag och de sorgliga erfarenheter som uppstår ur dem under sina livstider, klargör det livspanorama, som utvecklas i tillståndet efter döden, detta, och lämnar honom med en substans av "rättskänsla" som vi känner som "samvete".

Detta samvete avhåller honom från att upprepa gångna misstag, när den genererade känslan har blivit tillräckligt stark för att uppväga tendensen att falla till föga för den speciella frestelse som förorsakade hans lidande. Sålunda utvecklar han gradvis ett andligt medvetande som står ovan och bortom mänskligt förnuft, men som icke dess mindre också är förbundet med förnuft på ett sådant sätt att när resultatet har uppnåtts, vet människan som har detta Kosmiska Medvetande skälet till att den och den saken är och måste vara så, eller varför han borde företa en viss handling. Detta Kosmiska Medvetande utvecklas under Neptunus stråle och skiljer sig från den under Uranus stråle utvecklade intuitiva rättskänslan i det mycket viktiga faktum att medan personen som har utvecklat intuitionens uraniska egenskap når fram till sanningen ögonblickligen utan den nödvändiga eftertanken eller resonerandet, är han oförmögen att uppge något förutom resultatet; han kan inte förbinda den logiska stegföljden genom vilken det slutliga resultatet uppnåddes. Mannen eller kvinnan som, emellertid, utvecklar den Neptuniska Förmågan, har också svaret på varje fråga omedelbart och kan också uppge orsaken till att svaret är det rätta och riktiga.

Den intuitiva förmågan som är uppbyggd från den martialiska passionens grund, genom det venusianska kärleksstadiet, och det uraniska medlidandets strålar, är beroende av den involverade personens förmåga att kännna mycket intensivt. Genom kärlek och hängivenhet, bringas hjärtat i samklang med varje annat hjärta i universum och på detta sätt vet det om och känner till allt som kan vetas om och kännas till i varje annat hjärta i universum, sålunda delande det gudomliga allvetande som binder Vår Fader i Himlen med Sina barn och genom den direkta kontakten mellan ett hjärta och nästa med det allvetandet erhåller personen svaren på vilket problem han än ställs inför.

De ädlaste människorna genom alla tider, de Kristna helgonen med den mest enastående andligheten, har uppnått sin underbara utveckling genom denna planets andliga strålar på grund av den intuitiva känslan av Enhet med det gudomliga och med allt som lever och andas i universum.

Men det finns andra som inte är sålunda sammansatta och de är inte i stånd att trampa den stigen. Dessa har, genom Månen, Merkurius och Neptunus utvecklat sitt intellekt och nått samma resultat plus den neptuniska förmågan till idealisering.

Detta är en mycket viktig punkt och den uttrycks endast i de Västerländska Visdomslärorna som berättar för oss att det därjämte finns en tredje faktor i universella framsteg, nämligen, Epigenisis; förmågan varigenom anden kan välja en kurs som är alltigenom ny och oberoende av det förgångna. 

Vi ser uttryck på detta i alla formtrogna riken, men i det mänskliga riket uttrycker sig epigenisis som snille, en kreativ instinkt, som gör människan mera besläktad med det gudomliga än någon annan av hans färdigheter. Detta utvecklas under den neptuniska strålen när den planeten är välplacerad i horoskopet. Det finns förstås också en sådan sak som ett ondskefullt snille, en destruktiv förmåga utvecklad under en skadad Neptunus.

Endast världens känsligaste människor känner för närvarande av Uranus och Neptunus strålar. För att känna dessa vibrationer måste förbindelsen mellan den täta fysiska kroppen och den vitala kroppen, som är gjord av eter vara ganska lös ty där dessa två uttrycksmedel är fast sammanlänkade har personen alltid en materialistisk läggning, och kan inte svara på den andliga världens högre och subtilare vibrationer. Men när dessa två planeters stellariska strålar faller på en person vars vitala kropp är löst förbunden med den fysiska, får vi vad som kallas en sensitiv. Denna förmågas riktning och kvalitet beror, emellertid, på de två nämnda planeternas placering och aspekter. De som står under en särskilt ofördelaktig aspekt av den uraniska strålens dominans, utvecklar vanligen klärvoajansens och medialitetens mera oönskade faser. De faller lätt offer för väsen från den osynliga världen som inte tar någon hänsyn till sina offers begär, även om dessa på ett matt sätt skulle protestera. Sådana medier används allmänt i enkel trancekommunikation och i några få fall som författaren känner till har de levt mycket underbara och lyckliga liv på grund av en obetingad tro på de andar som dominerade dem. I dessa fall var astralandarna av långt bättre klass än som vanligen möts. Men allt eftersom denna uraniska förmåga byggs upp genom Mars och Venus, är passionen framträdande i sådana naturer och under hemsökande andars inflytande drivs många sådana människor in i grov omoraliskhet. Vampyrism och närstående illa beryktade utövanden alstras också genom det perversa bruket av den uraniska strålen i medier.

Neptunus kan sägas representera de osynliga världarna i mera positiva aspekter och de som faller under denna planets onda strålar kommer därför i kontakt med de osynliga världarnas mest oönskade innehavare. Faktisk hemsökelse varigenom ägaren av en kropp berövas sitt uttrycksmedel äger rum under Neptunus stråle och ingen förkroppsligande seans kunde någonsin hållas om det inte vore för denna stellariska vibration. Magi, vit eller svart kan aldrig komma till praktisk användning utom under eller på grund av denna neptuniska vibration. Förutan denna stråle kommer den att förbli teori, spekulation och bokvett. Därför är de i varje Mysterieskola Initierade, Andliga Siare, som har full kontroll över sin förmåga, och Astrologer mottagliga i olika grad för Neptunus strålar. Svartmagikern och Hypnotisören, som är en tvillingbror till honom, är också beroende av styrkan hos denna stellariska stråle för sina skändliga utövanden.

Den högsta mänskliga utvecklingen för närvarande, nämligen, den själsliga utveckling som nu företas genom initiering i mysterietemplen, är direkt resultatet av strålen från Neptunus, ty just som onda konfigurationer öppnar människors benägenhet för osynliga fienders angrepp så krävs Neptunus goda konfigurationer för att göra en människa i stånd att genom initiering utveckla hela sin själsliga styrka och bli en samvetsgrann företrädare i de osynliga världarna. Låt oss, emellertid, minnas att goda eller onda konfigurationer inte är resultatet av tillfällighet eller tur, utan produkten av våra egna tidigare handlingar; horoskopet visar vad vi har förtjänat genom vårt tidigare leverne och vad vi är berättigade till i det nuvarande livet.

Dessutom bör det alltid hållas i minnet att stjärnorna framdriver men framtvingar inte; även om en man eller kvinna har en ond konfiguration mellan Neptunus och Uranus är det inte oundvikligt att de skulle inlåta sig på aktiv ondskefull medialitet och svart magi och därigenom göra livet svårare för sig själva i framtiden. Deras möjlighet att göra så och frestelsen skall komma vid vissa tidpunkter när de himmelska tidsmarkörerna pekar på ödets urs rätta timme. Då är det dags att stå fast vid det goda och vid det rätta; varande förvarnad genom kunskap i Astrologi är man också på förhand beväpnad och kan lättare övervinna när en sådan aspekt kulminerar.

Sålunda har vi sett att människan är mottaglig för de planetariska strålningarna i tilltagande mått allt eftersom han avancerar genom evolutionen, men ju högre han utvecklas andligt ju mindre kommer han att tillåta planeterna att dominera sig, medan den yngre själen oemotståndligt drivs längs livets ström i vilken riktning de planetariska vibrationerna än framdriver honom. Det är kännemärket på den framskridna själen att han håller den sanna kursen utan hänsyn till de planetariska vibrationerna. Mellan dessa två ytterligheter finns naturligtvis alla grader, en del mottagliga för en planets strålar, en del för en annans. Mannens och kvinnans livsfartyg driver ofta på sorgens och lidandets klippor, så att de kan lära att inom sig utveckla den viljestyrka som slutligen befriar dem från de behärskande stjärnornas dominans. Som Goethe, den store mystikern, sade:

```
"Från varje makt som allt till lydnad bringar,  
Blir fritt det hjärta, som sig självt betingar"  
```

Och man kan ställa sig frågan, har vi genomgått skalan av vibrationer när vi har lärt oss svara på alla de sju planeterna som mystiskt representeras av de sju strängarna på Apollos Lyra? Är med andra ord Neptunus den högsta vibration på vilken vi ännu skall svara? De Västerländska Visdomslärorna berättar för oss att det finns två planeter till i universum som kommer att bli kända i kommande tidevarv och att dessa kommer att ha ett inflytande i att utveckla egenskaper av sådan transcendental natur att vi nu inte kan förstå dem. Adams, människans eller mänsklighetens, nummer, är nio, och det finns nio pinnar på den stellariska stege genom vilken han uppstiger till Gud; fram till närvarande tid har han endast klättrat uppför fem av dessa pinnar; Merkurius, Venus, Mars, Jupiter och Saturnus, och inte ens dessas vibrationer har han på något sätt lärt sig; Uranus och Neptunus kommer sakta in i våra liv; de kommer inte att bli aktiva på samma sätt och till samma grad som till exempel, Månen och Mars är för närvarande förrän många tidsåldrar har passerat. Men även när vi lärt oss svara på dem finns det två till om vilka vi skall känna till senare; det är författarnas uppfattning att dessa troligtvis inte känns av några undantagande de som har graduerat från Skolan för Större Mysterier och av denna sublima institutions Hierofanter.

Som avslutning på denna artikel om Människans Mottaglighet för Planetariska Vibrationer citerar vi från de Rosenkreutziska Mysterierna artikeln om Ljus, Färg och Medvetande.

"I sanning Gud är en och Odelad". Han utvecklar inom Sitt Väsen allt som är, liksom det vita ljuset omfattar alla färger. Men Hans manifestation förefaller trefaldig, liksom det vita ljuset bryts i tre primära färger, Blå, Gul och Röd. Varhelst vi ser dessa färger är de sinnebildliga för Fadern, Sonen och den Helige Ande. Dessa det Gudomliga Livets tre primära strålar sprids eller utstrålas genom Solen och alstrar Liv, Medvetande och Form på var och en av de sju ljusbärarna, planeterna, som kallas de "Sju Andarna inför Tronen". Deras namn är, Merkurius, Venus, Jorden, Mars, Jupiter, Saturnus och Uranus. Bodes lag bevisar att Neptunus ännu ej tillhör vårt solsystem och läsaren hänvisas till "Simplified Scientific Astrology" av ifrågavarande författare, för matematisk demonstration av denna betingelse.

"Var och en av de sju planeterna erhåller Solens ljus i ett olikt mått, enligt dess omedelbara närhet till den centrala banan och dess atmosfäriska sammansättning, och varelserna på var och en, enligt deras utvecklingsstadium har samhörighet med en del av de solariska strålarna. Planeterna absorberar färgen eller färgerna som överensstämmer med dem, och reflekterar resten på de andra planeterna. Denna reflekterande stråle bär med sig en impuls av naturen hos de varelser med vilka den har varit i kontakt.

"Sålunda kommer det gudomliga Ljuset och Livet till varje planet, antingen direkt från Solen, eller reflekterat från dess sex systerplaneter, och liksom den sommarbris som har blåst över blomstrande ängar på sina tysta, osynliga vingar bär den blandade vällukten av en mängd blommor, så bringar också de subtila inflytandena från Guds Trädgård till oss de ihopblandade impulserna av alla de Planeteriska Andarna och i detta mångfärgade ljus lever och rör vi oss och har vår tillvaro.

"Strålarna som kommer direkt från Solen alstrar andlig upplysning; de reflekterande strålarna från andra planeter leder till ökad medvetenhet och moralisk utveckling och de via Månen reflekterade strålarna ger fysisk tillväxt".

"Men liksom varje planet endast kan absorbera en viss kvantitet av en eller flera färger enligt det allmänna evolutionsstadiet där, så kan varje varelse på jorden, mineral, växt, djur och människa endast absorbera och frodas på en viss kvantitet av de på jorden olika projicerade strålarna. Återstoden påverkar den inte eller alstrar ingen förnimmelse mera än vad de blinda är medvetna om ljuset eller färgerna som existerar runt omkring dem. Därför påverkas varje varelse olika av de stellariska strålarna, och Astrologins vetenskap, en fundamental sanning i naturen är till enorm fördel i uppnåendet av andlig utveckling".

### <h3 id="chapter-3">Kapitel III: Föddes du under en lycklig stjärna?</h3>

Har du någonsin sett genom ett kalejdoskop på mönstren som bildats genom de många små bitarna av mångfärgat glas, och lagt märke till hur minsta ändring av läget förändrar mönstret? Inser du också att det skulle vara omöjligt, eller näst intill, att återskapa något mönster, oavsett hur många gånger du skulle ändra läget; det finns ju ett oändligt antal kombinationer. På sätt och vis kommer du när du ser på himlavalvet kväll efter kväll att lägga märke till förändringar bland planeterna, den mängd förändringar som inträffar bland dem är faktiskt så stor att det skulle vara omöjligt att återskapa den position de har i förhållande till varandra medan du läser detta, under en tidrymd av nästan tjugosextusen år. Således finns i det planetariska kalejdoskopet vad vi skulle kunna kalla en oändlig mängd mönster. När vi inser att mänskliga varelser ständigt inträder i världen och att varje varelse präglas vid det första fullständiga andetaget med det planetariska mönster som då fanns i skyn, måste alla nödvändigtvis vara olika varandra. Ej heller borde detta uttalande om stellariskt inflytande skapa tvivel, när vi tar i betraktande att bl.a. radiovåigor av olika längd och olika tonhöjd utsända från en av människan konstruerad apparatur kan avkännas och registreras genom elektromekaniska operationer innefattande förbrukning av energi tusentals kilometer från sin källa. De planetariska vibrationerna från himlakropparna i deras väldiga banor i rymden ger sig tillkänna miljontals kilometer säkerligen lika lika lätt, och med lika stor säkerhet. Vi känner till att den solariska strålens vinkel avgör huruvida det är vinter eller sommar. Vi känner också till Månens verkan på vatten, och alla har inom sig erfarit att vi känner oss livligare när atmosfären är klar och torr än när den är fuktig och mulen, och vad avgör dessa atmosfäriska betingelser om inte planeterna och stjärnorna som rör sig i sina resp. banor.

När vi blickar upp på detta planetariska kalejdoskop från tid till annan ser vi på himlavalvet olika konfigurationer som förklaras vara lyckobringande eller olycksbringande. Om de bildas mellan de så kallade lyckobringarna , sådana som Venus, Jupiter och Solen, eller mellan planeter som sägs vara olycksbringande sådana som Saturnus, Mars eller Uranus. När Jupiter och Venus är i nära konjunktion närbelägna himlavalvets mittpunkt är det avgjort på förhand att de som kommer till världen under denna konfiguration kommer att åtnjuta ett mått av tur långt över det genomsnittliga, och sådana personer skulle därför betraktas som extremt ”lyckliga”. Å andra sidan finns det tidpunkter när Saturnus och Mars intar positionen i zenit för själar som är födda till att lida.

Men varför skulle en lida och en annan födas under en lycklig stjärna? Varför ger stjärnorna tur åt en och otur åt andra, och om vi föds till ”lycka”: vare sig det är underbar lycka eller ständig olycka, vad är då nyttan med eller var är sporren till individuell ansträngning? Om det finns en naturlag som är fastställd bortom alla tvivel är det säkerligen lagen om Orsak och Verkan. Varje orsak måste alstra en adekvat verkan och ingenting som vi ser som en verkan kan finnas utan en förut existerande orsak. Dessutom, om detta är en allmängiltig lag måste den vara tillämplig på betingelserna vid födelsen såväl som på efterföljande liv. För att följa upp denna idé är nästa fråga: Föddes vi under en lycklig eller olycklig stjärna. Genom införandet av tron på Astrologi krävs sålunda också en tro på ett föregående liv såväl som på framtida liv, ty medan vi nu skördar i våra horoskop verkningarna av våra föregående liv lägger vi också genom våra handlingar grunderna för ett nytt horoskop som endast kan utarbetas i ett framtida liv.

```
Att lycka står förtjänsten nära  
En för en dåre okänd strof;  
Om han den vises sten fick bära,  
Skulle den sakna filosof”,  
```

Sade MEFISTOFELES sarkastiskt i ”FAUST” och det är sant. Om vi föds under en lycklig stjärna visar det att vi har förtjänat den därigenom indikerade turen, genom omtanke, vänlighet, och våra andra i föregående liv uttryckta dygder, ty vi kan inte ha vänner såvida vi inte är vänliga själva. Om vi råkar ha Saturnus och Mars istället för Venus och Jupiter nära zenit, visar det att vi i det förgångna själva inte har varit hjälpsamma och vänliga annars skulle vi inte nu kunna uttrycka de motsatta dragen. Men detta är just den punkt där studiet av Astrologi borde hjälpa oss. Den visar våra begränsningar för närvarande och den pekar på de uppenbara botemedlen och hur vi skall bygga för framtiden. Kan leoparden byta skinn? Nej. Kan lejonet upphöra att jaga? Absolut omöjligt. Kan blomman upphöra att blomma eller mineralen upphöra att kristalliseras? Nej det kan de inte; eftersom de lyder under lagar som är oföränderliga, De har varken val eller prerogativ utan måste åtlyda buden från den gruppande som ledsagar dem på deras evolutionära stig. Men i detta avseende skiljer vi oss radikalt från dessa lägre riken, vi har både val och prerogativ. Vi kan göra allt vad vi vill och det är en faktor som aldrig visas i horoskopet, en faktor som kan komma att spela en viktig roll i varje liv. Det räcker inte med att vara född under en lycklig stjärna för att ha ett lyckligt liv, ty horoskopet visar endast riktningen och personen som är väl utrustad kommer utan tvekan att ha ett överflöd av tillfällen att göra sitt liv i allra högsta grad lyckligt. Men endast i den mån som han bemödar sig om att gripa tillfället i flykten, kommer det som förebådas i horoskopet att inträffa. Och likaledes med personen som är olycklig tillföljd av konjunktionen mellan två olycksbringare i Mitthimlen eller någon annanstans i horoskopet. Genom sin vilja, och att välja som är hans gudomliga födslorrätt, kan han styra över sina strjärnor och av det olyckliga horoskopet göra ett fördelaktigt liv från en långt högre ståndpunkt än den andre. Det fartyg som har kastats runt av stormen har uppnått mycket mer när trygghetens hamn är nådd än det fartyg som alltid har seglat på ett leende hav.

```
Den som aldrig i sorg ätit bröd,  
Den som aldrig förr suttit vakt  
Gråtande till morgonens glöd,  
Känner ej ännu himmelens makt”.  
```

Från den högre ståndpunkten är de som lever omgivna av lyx att beklaga när deras lyckliga stjärnor ger dem alla de goda tingen i denna värld och föranleder dem att glömma att de är tjänare och att dagen kommer när deras själar skall avkrävas dem med en redogörelse för deras livsgärning De skall då tvingas erkänna att de har misslyckats med att oegennyttigt använda de möjligheter som anförtroddes dem; medan andra under livets spänning och stress, uttryckta av de horoskopiska kvadraturerna och oppositionerna, från sina olyckliga stjärnor gått ut segrande. Inte så underligt då om kungens budbärare, de cirklande stjärnorna, tar från den otrogne tjänaren det som han hade och ger åt den andre, förändrande den senares motgång till medgång i senare liv. Sålunda svänger lyckans och förlustens, framgångens och misslyckandets pendel genom många liv tills vi lärt oss göra vår egen ”lycka” genom att styra över våra stjärnor.

```
En gud kan älska alla dagar,  
Men under förändringens lagar  
Behöver vi, i växande mått,  
Vår del av ont såväl som gott”.  
```

Och det är denna nödvändighet av förändring som förmedlas åt oss av de cirklande stjärnorna som bildar konfigurationer som vi kallar goda eller onda, fastän de från en högre ståndpunkt är varken onda eller goda; ty oavsett hur gott horoskopet än är, skall genom stjärnornas progression med säkerhet onda konfigurationer komma och oavsett hur onda, finns det alltid nya tillfällen till gott givna av aspekter från Solen, Venus, och Jupiter till våra planeter vid födelsen. Allt vi behöver göra är att gripa tillfället, och hjälpa våra stjärnor så att de kan hjälpa oss.

#### <h4 id="amulets-birthstones-and-planetary-colors">Amuletter, födelsestenar och planetariska färger</h4>

I juvelerarbutikers skyltfönster och i billiga, färdiggjorda horoskop kan man ofta läsa att det är ”lyckobringande” för människor födda i en viss månad att bära en särskild sten eller färg. Det betyder affärer för juveleraren och den astrologiska bedragare som frambringade ”ditt horoskop” i en handvändning från en låda när du berättar för honom i vilken månad du föddes. Båda köper sin instruktiva litteratur för ett obetydligt pris per tusende, den principiella kostnaden varande papper och trycksvärta; det finns inga fåror i deras pannor från djupt och innerligt studium av problemet.

Men liksom det förfalskade myntet vittnar om det äktas existens, så vittnar också den bedrägliga informationen, lättvindigt utdelad av människor som söker tillfredsställa den känsla av mysterium och underverk som finns djupt inbäddad i den mänskliga naturen, om existensen av en äkta vetenskap av mineralogiska motsvarigheter med de stellariska strålar som faller på alla som bebor vår världsliga sfär; och när detta förstås rätt av majoriteten, är resultatet av vetenskaplig korrekt använd kunskap, och därför är följden lika oundviklig som utför rinnande vatten.

Filosofin bakom planetariska färger och mineralogi är att var och en av de i evolutionen aktiva Kreativa Hierarkierna arbetar med alla olika sorters väsen, från mineral till människa, och är ansvarig för de av dem gjorda framstegen. I detta arbete överför förstås varje Hierarki en del av sin egen natur och vibration till de väsen med vilka den verkar. Således vibrerar varje grupp av mineralier, varje art av växt och djur i en viss grundton som blandas med Gruppandens vibration, och det särskilda tecken och planet med vilken han är förbunden.

De Äldre Bröderna i The Rosicrucian Cosmo-Conception har sagt att:

Ärkeänglarna, som var mänskliga under Solperioden när de nuvarande djuren började sin evolution med en minerallik existens, nu är djurens Gruppandar.

Änglarna, som var mänskliga under Månperioden när de nuvarande växterna började sin evolution med en liknande mineralogisk sammansättnigning nu är planeternas Gruppandar. Människan, som nådde det mänskliga stadiet i Jordperioden, arbetar nu med den nya livsvåg som startade sin evolution på Jorden som mineralier. De har inte gjort tillräckliga framsteg för att inta Gruppandens roll, den är reserverad för framtiden. I Jupiterperioden kommer de att ge dem det liv som växterna nu har. Under Venusperioden kommer de att låta deras begär och känslor framträda som djur, och i Vulkanperioden kommer de att ge dem ett sinne och göra dem mänskliga. Allt detta ligger, emellertid, i framtiden. För närvarande arbetar de med dem enligt sin bästa förmåga, smälter dem till järnbroar, skepp och skelett till skyskrapor; de drar ut dem till vajrar som viras runt jorden; de mal från dem ädelstenar som glittrar och utsmyckar de framstående i vår sociala struktur, och sålunda etablerar gradvis en intim relation med dem och bereder sig på att ta befälet över deras evolution som en Gruppande vid en kommande tidpunkt.

Det är väl känt för studerande i Astrologi att en astrologisk tydning baserad på månaden i vilken en individ är född är litet värd, ty alla människor födda i samma månad har på intet vis samma erfarenheter, men om vi tar dagen, året och platsen i betraktande får vi ett horoskop som är absolut individuellt och i detalj totalt olikt någon annans horoskop – och detta är den punkt som intresserar oss för ifrågavarande ämne – härskaren är inte herre över tecknet Solen är i, undantaget för barn födda vid Soluppgången, när Solen är på Ascendenten. Det är stigandetecknets härskare som är den avgörande faktorn för vår mineralogiska samhörighet, därför att vid befruktningsögonblicket när vår nuvarande mineralkropps fröatom deponerades var Månen i detta särskilda tecken och grad, (eller dess motsats), och verkade då som ett fokus av krafter som sedan dess har kristalliserats till det uttrycksmedel vi nu bär.

Följande tabell visar samhörigheten med vissa ädelstenar, metaller och färger hos vart och ett av de tolv tecknen, och i denna grafiska framställning finns beståndsdelarna för att göra en verksam talisman för varje individ som har kunskap om hur man ställer ett horoskop och blandar ingredienserna enligt fallets krav. Vi har inga samvetsbetänkligheter i fråga om att berätta hur detta görs, ty det kan hjälpa en del att hjälpa sig själva och andra. Den enda skada det kan göra är att det kan förmå någon samvetslös person att göra talismaner för pengar och även då, om han är skrupulös i arbetet, kommer vem som än erhåller dem inte att bli lurad, återverkningen faller på den som prostituerar den andliga vetenskapen för materiell vinning.

TABELL ÖVER FÖDELSESTENAR OCH FÄRGER

|              |             |                |           |             |         |
|--------------|-------------|----------------|-----------|-------------|---------|
| Väduren      | Ametist     | Diamant        | Mars      | Järn        | Röd     |
| Oxen         | Mossagat    | Smaragd        | Venus     | Koppar      | Gul     |
| Tvillingarna | Kristall    | Blågrön Beryll | Merkurius | Kvicksilver | Violett |
| Kräftan      | Smaragd     | Svart          | Månen     | Silver      | Grön    |
| Lejonet      | Rubin       | Diamant        | Solen     | Guld        | Orange  |
| Jungfrun     | Rosa Jaspis | Hyacint        | Merkurius | Kvicksilver | Violett |
| Vågen        | Diamant     | Opal           | Venus     | Koppar      | Gul     |
| Skorpionen   | Topas       | Malakit        | Mars      | Järn        | Röd     |
| Skytten      | Karbunkel   | Turkos         | Jupiter   | Tenn        | Blå     |
| Stenbocken   | Vit Onyx    | Månsten        | Saturnus  | Bly         | Indigo  |
| Vattumannen  | Safir       | Opal           | Saturnus  | Bly         | Indigo  |
| Fiskarna     | Krysolit    | Månsten        | Jupiter   | Tenn        | Blå     |

För att förekomma en fråga kan vi säga att forna astrologer som har studerat denna aspekt av vetenskapen har tabellerat flera hundra mineralier vars planetariska samhörighet har noterats, men dessa arbeten har korrumperats med tiden, och finns nu inte tillgängliga. Paracelsus och också Agrippa, företog betydande studier i detta ämne, och med mycket viktiga resultat; men dess omfångsrika betraktande ligger utanför ramen för detta arbete, så författarna kommer att begränsa sina anmärkningar till väsentligheterna, indikerande det tillvägagångsvis vilket andra kan följa om de känner sig hågade.

Låt oss ta följande exempel för att illustrera hur mineralelementen kan brukas till fördel: Anta att vi i ett visst horoskop finner Skytten stigande med dess herre Jupiter på Ascendenten. Jupiter är då den härskande planeten och enligt vår tabell är alltså turkos personens födelsesten, tenn, den metall med vilken han har samhörighet, och blå, hans färg. Det betyder att det kommer att hjälpa honom att uttrycka sig själv om han bär turkos, en amulett av tenn, och klär sig i blått närhelst det överensstämmer med sedvänjan. Detta är sant i viss utsträckning, men det är endast en liten del av sanningen, och det är ingalunda det bästa bruk som kan göras av denna kunskap.

Låt oss, för att visa det bästa sättet, anta att denna persons karta visar allvarliga skador av Mars och Saturnus.

Mars skadar tre planeter; hans metall är järn, Venus är Mars motsats; hennes metall är koppar, och följaktligen är koppar ett motgift för de martialiska vibrationerna.

Saturnus skadar en planet; hans metall är bly. Jupiter är hans motsats och därför är Jupitermetallen, tenn, ett motgift för de saturniska vibrationerna.

Med detta i tankarna kan en amulett sammanställas av tenn och koppar, inte i exakt proportion tre till ett, men med tanke på de olika planeternas stora skepnad, deras öde och styrkan hos aspekterna den önskas övervinna, något som innebär vidare studium. Arbetet självt borde utföras under lyckobådande planetariska betingelser. En Mars-amulett, ägnad att ge energi åt en med en svag karta skulle vara framgångsrikast gjord i en Mars-timme, på en Tisdag när både Solen och Månen är i martialiska tecken såsom skedde i april och november. Detsamma med amuletter gjorda för andra planeter. (Se Tabellerna över planetariska Timmar, i vår Simplified Acientific Astrology.)

En ädelsten eller en amulett gjord enligt dessa principer fokuserar de stellariska strålarna hos planeterna den representerar och ingjuter vibrationer av deras natur i våra auror hela tiden vi bär den, just lika säkert som att den med en viss tonhöjd i samklang trådlösa mottagaren fångar upp vågorna inom dess räckvidd; och vi kan blanda färgerna på samma vis för att erhålla hjälp från dem. Det är, faktiskt, den kompletterande färgen som ses i begärvärlden som alstrar de fysiska färgernas verkan. Vid anmodan om att behärska en vars Mars är för framträdande, kommer Saturnus ädelstenar, färger och metaller att hjälpa, och en sådan person borde ha så litet att göra med järn (verktyg, maskineri, etc..) som möjligt, men om vi vill hjälpa någon som är lynnig och ordkarg, kan vi med fördel använda Mars ädelstenar, färger och metaller. I slutänden blir det en fråga om omdöme och sunt förnuft. Med dessa, kan kunskapen vad beträffar de här angivna väsentligheterna användas av vem som helst.

#### <h4 id="when-is-the-best-time-to-be-born">När är bästa tidpunkten att födas?</h4>

I ljuset av ämnets ockulta undersökning förefaller det som om födelsen är ett skeende vi är utan makt att kontrollera; när vi därför tycks kontrollera den i ringa grad är vi egentligen Ödets agenter som påskyndar eller fördröjer den tills det passade ögonblicket är inne. Denna åsikt rättfärdigas också av författarens erfarenhet av Horarisk Astrologi. Den Horariska Astrologins filosofi är att himlavalvet vid den tidpunkt man drivs till att ställa en fråga vad beträffar en viktig sak också innefattar svaret och en karta uppställs när den som undrar ställer frågan till astrologen, om detta görs personligen; när det görs per post uppställer astrologen kartan för den tidpunkt han läser frågan i brevet.

Vid ett antal tillfällen har vi erhållit brev med frågor. Breven bar spår av att ha blivit fördröjda av översvämning eller eld, men den för läsandets ögonblick beräknade kartan gav svaret, visande att fördröjningen var en del av planen, inte heller borde det överraska oss att de väldiga Intelligenser som är Ödets förmedlare förutser och gör eftergifter för tillfälligheter bortom det mänskliga sinnets fattningsförmåga. När det Oändliga Sinnet förlänar samma noggrannhet åt planläggandet av anatomin hos en fluga, en mus och ett lejon, kan vi då inte sluta oss till att en liknande uppmärksamhet på detaljer råder inom alla livets områden och att när vi tycks fördröja eller påskynda födelsen bistår vi egentligen naturen i att gå sin förutbestämda väg såsom redan sagts i denna artikels inledande mening.

Icke dess mindre frågar människor ofta astrologen när den bästa tidpunkten är att födas; unga astrologer vill också ideligen veta detta, inte så att de har någon tanke på att kontrollera födelsen utan så att de vid påseendet av ett horoskop eller förtäljandet av en persons födelsetid kan göra en kvick mental beräkning av huruvida horoskopet är bra eller dåligt. En sådan bedömning skulle förstås, endast vara grundad på Solens position genom tecken och approximativa hus, alltså extremt generell. Det kan emellertid sägas att om andra planetariska positioner är lika, är det bättre att födas när Månen tilltar i ljus från ny till full än när hon avtar från full till ny ty nymånen förhöjer alltid vitaliteten och befrämjar våra affärer.

Det är bäst att vara född i april eller augusti när den livgivande Solen är i sitt exalteringstecken Väduren eller Lejonet, dess hem, ty då inträder vi på livets hav på den inträdande vågkammen och backas upp i den existentiella striden av en överflödande tillgång på kraft och energi.

Det är också bra att vara född i maj eller juli när Solens livsljus fokuseras genom Månens exalteringstecken eller hem, Oxen eller Kräftan, i synnerhet, som sagt, när Månen är ny ty dessa betingelser lämnar också en överflödande vitalitet som är en stor tillgång i det fysiska livet.

När det gäller den gynnsammaste tiden på dagen för födelsen kan det sägas att barn födda omkring soluppgången, eller under förmiddagen från 8 till 12 medan Solen korsar vännernas och den sociala prestigens hus är de ”lyckligaste” ty de är hjälpta på varje håll. Barn födda mellan middagstid och midnatt är mindre ”lyckliga” ju närmare Solen kommer Nadir, och sedan vänder lyckan igen till förmån för dem födda tidigt på morgonen medan Dagsstjärnan uppstiger mot den östra horisonten. De kommer att behöva bryta sin egen bana i världen, men tillfällen kommer att ges dem i överflöd.

Vi kan därför summera våra slutledningar genom att säga att det är bäst att vara född vid Soluppgång eller på förmiddagen, företrädesvis i april eller augusti när Månen är ny.

Slutligen bör man alltid bära i minnet att det inte finns någon ”lycka,” i ordets allmänt accepterade bemärkelse, ty det som vi har eller saknar i något avseende har sin grund i våra handlingar i det förgångna, och i framtiden kan vi genom lämplig tillämpning få vad vi nu saknar.

### <h3 id="chapter-4">Kapitel IV: Att tyda horoskopet</h3>

#### <h4 id="introductory">Inledning</h4>

När studerande i Astrologi har lärt sig att uppställa horoskopet riktigt genom studiet av vår ”Simplified Scientific Astrology”, eller en annan pålitlig lärobok, är nästa och viktigaste del att tyda dess budskap. Astrologi betyder ”Stjärnlogik” och vi måste allvarligt råda den studerande att inte förlita sig för mycket på auktoriteter utan att försöka förstå den grundläggande naturen hos varje planet, inflytandet från tecken, hus och aspekter, vidare att genom en förnuftsmässig process kombinera dessa och sålunda utveckla sin egen intuition vilket kommer att gagna honom långt mer än förmågan att likt en papegoja citera det som någon annan har sagt.

Vi skulle också råda den yngre astrologen att inte lägga för stor vikt vid beskrivningarna av det i horoskopet indikerade fysiska utseendet. Det är dåraktigt att ödsla timmar på att studera en fas av ämnet som är av begränsat värde. Vi uppger beskrivningar av de olika fysiska typerna, men gör så i syfte att bistå studenten att på genast ange det tecken och den planet som troligtvis stiger för en person kommer som inte känner till sin födelsetimme.

Det finns till exempel människor, som har ett ansikte snarlikt det hos ett får. Om en sådan person vore tveksam om födelsetimmen, skulle vi genast se till Väduren och experimentellt pröva hur Väduren stigande skulle passa med den personens andra egenskaper; om vi gjorde så skulle vi troligtvis finna vår gissning vara riktig. Sålunda uppvisar också de andra tecknen och planeterna i tecknen särskilda egenskaper av värdefullt bistånd för studenten i den nämnda riktningen.

Den studerande borde också bemöda sig om att bygga upp ett fullkomligt förtroende för Astrologins vetenskap. Det finns ingenting empiriskt i fråga om karaktärstydning och diagnos. I dessa avseenden är detta helt klart som A.B.C. Förutsägelser kanske slår fel eftersom Astrologen är oförmögen att besluta viljestyrkan hos personen åt vilken han förutsäger, men de latenta tendenserna förevisas alltid exakt. Författarna har funnit att där de inte personligen känner människorna vars karakteristika de tyder, är deras tolkningar mycket djupare och exaktare än annars eftersom personliga intryck och partiskhet då är frånvarande och himlavalvets mystiska skrivelser är mera lättlästa.

Det finns tre faktorer som bringar stjärnornas mystiska budskap till oss; husen, tecknen och planeterna.

Varje hus representerar ett område av livet; tecknen är uppdelningar av himlavalvet som genom sina relativa placeringar till husen indikerar vårt grundläggande temperament och våra attityder till livet; och planeterna är Guds budbärare som genom sina rörelser genom husen och tecknen bringar till oss de möjligheter till själslig tillväxt som vi behöver för vår individuella utveckling. Det är därför nödvändigt för en som önskar lära sig tyda ett horoskop att bli grundligt bekant med dessa tre faktorer både separat och i deras olika kombinationer. Följande beskrivningar kan hjälpa till att överföra denna kunskap.

#### <h4 id="mundane-houses">Husen</h4>

Husen kallas ”Mundana Hus”, för att skilja dem från de ”Celesta Husen” nämligen Zodiakens tolv tecken; men i allmänhet betecknas de endast som ”hus”.

Det är den stellariska strålens vinkel som avgör dess verkan i våra liv, planeter som är i Öster påverkar vår fysiska konstitution, planeter i Söder nära zenit styr gott eller ont vad beträffar vår sociala position. Om en planet går ned i Väster vid tiden för vår födelse träffar oss dess stråle på ett sådant sätt för att dra oss till en viss typ av äkta hälft, och planeter under jorden, i Norr, har en verkan på vår betingelse i livets senare del. Låt oss för att illustrera detta anta att någon föds vid soluppgången på en dag när Solen och Jupiter är i konjunktion. Då träffar de honom från den östra vinkeln och ger honom lysande vitalitet. En annan född på samma dag vid middagstid när Jupiter och Solen är i zenit kan ha en mycket svag, klen kropp om andra planeter i Öster är ofördelaktiga, men Solens och Jupiters stråle fallande på hans födelsekarta från Söder kommer säkerligen att tilldraga honom uppmärksamhet i hans sociala sfär och göra honom till mottagare av offentlig gunst och ära. En annan född på samma dag, när Solen och Jupiter går ned i Väst kan vara ett samhällets olycksbarn om planeter i Öster och Söder så påbjuder, men Solens och Jupiters fördelaktiga stråle från den Västra vinkeln kommer att göra honom älskad av hans maka och framgångsrik i kompanjonskap. Dessa fakta har säkerställts genom observation och tabellering. Därför sägs den observerbara cirkelns tolv sektioner som de ses från födelseplatsen i sanning behärska eller styra olika områden av livet och således har människor födda på samma dag de vitt skildaste erfarenheter.

Husen kan grupperas olika enligt inflytandet de utövar i våra liv; det finns ”angulära”, succedenta” och ”cadenta” hus, också personliga, andliga, materiella, sociala och mystiska hus.

Av de angulära, styr första huset vårt personliga jag, och dess motsats - sjunde huset - behärskar den som står oss närmast och kärast, nämligen, den äkta hälften. Fjärde huset beslutar betingelser i vårt hem och dess motsatta vinkel, tionde huset, visar vår sociala ställning i samhället där vi bor. Sålunda visar vinklarna kollektivt vår verksamhetskrets i livet.

Av de succedenta husen visar det andra vår finansiella status med hänsyn till det som vi förvärvar genom våra egna bemödanden och det motsatta succedenta huset, det åttonde, visar vad vi kan erhålla från andra, som testamentsgåvor etc. De andra succedenta husen, femte och elfte, visar hur vår inkomst kan förbrukas, ty femte huset indikerar våra kroppars barn som gör rättmätigt anspråk på en del av vår inkomst, och elfte huset visar våra hjärnors barn, våra förhoppningar, önskningar och aspirationer som också uttömmer våra resurser.

Av de två paren cadenta hus är det sjätte huset för frivillig tjänst som vi utför som vår del av världens arbete för en motsvarande del av världens välstånd, och tolfte huset visar hur vi kan tvingas arbeta utan vedergällning under inspärrande i fängelse om vi inte arbetar villigt. Sjätte huset visar också vårt hälsotillstånd och tolfte berättar om sjukhusbehandling är nödvändig.

De andra paren cadenta hus, tredje och nionde visar huruvida vårt liv och arbete kommer att begränsa oss till en plats eller kräva resor och förändring av boendeort. I detta avseende visar tredje huset korta resor och nionde huset långa resor.

De personliga husen omfattar det första, femte och nionde. Första huset behärskar den fysiska kroppens konstitution och egenheter. Planeter och tecken i det huset viser sin prägel på det och hjälper eller stjälper enligt naturen hos dess självgenererade öde. Vårt femte hus visar själens kärleksnatur och längs vilken bana den uttrycks om den följer minsta motståndets lag; och nionde huset visar så pass mycket av anden som vi kan uppfatta i vårt nuvarande begränsade tillstånd.

Den materiella treenigheten av hus består av det andra, sjätte och tionde och visar människans världsliga ägodelar, hans vis att uppnå dem och den njutning de bringar honom. Välstånd, eller dess motsats, visas av andra huset, hälsa, utan vilken det inte kan finnas någon glädje i något världsligt besittande, visas av sjätte huset; och den offentliga prestige som är den förnämsta källan till belöning för den genomsnittliga människan, visas av tionde huset.

De sociala husen är tredje, sjunde och elfte husen och i dem visas naturen hos våra relationer och olika sorters själar vi möter i livet. Bröder och systrar till vilka vi är bundna genom blodsband visas av tredje huset, vårt hjärtas kompanjon med vilken vårt blod blandas på ett annat vis, visas av sjunde huset, och vännerna, värdefullare än pärlor för var och en som förtjänat vänskap, betecknas av elfte huset.

Den fjärde och sista treenigheten av hus bildas av det fjärde, åttonde och tolfte. I dem finns andens dolda mysterier före födelsen, och de efter-döden-erfarenheter som följer omedelbart på terminus vitae. På det materiella planet betecknar fjärde huset vår betingelse i livets senare del, tolfte huset visar den sorg som i oss inpräglar det värdelösa i materiella ting och åttonde indikerar naturen hos vår sorti från världens scen.

En illustration kan ytterligare hjälpa studenten att förstå hur himlavalvet influerar våra liv genom de tolv husen. Anta att vi är ute och kör och vår väg följer havskusten, men en kilometer eller så inåt landet. En bris blåser upp från oceanen och då den passerar över landet som skiljer oss från havet, bringar den på osynliga vingar budskap från det landet, som frammanar njutning eller aversion enligt dess natur. På en plats, fyller en arom av nyslaget hö oss med välbehag; kanhända känner vi vämjelse av den ohälsosamma doften av jasmin på nästa sträcka av vår färd; och blir senare verkligt illamående av stanken från stillastående sumpvatten. Men sedan kommer vi in i en skog, och snart återupprättar en välgörande barrträdsdoft den normala hälsan och sinnesstämningen.

På vår färd från vaggan till graven bär vi med oss de tolv husen i den oss omgivande atmosfären, liksom luften insveper den flygande jorden. Varje hus återspeglar delar av livet; varje rymmer en del av våra livsläxor; varje representerar hur vi har arbetat eller sökt undandra oss våra skyldigheter i ett givet område av livets uppgifter. Vid den anslagna tiden i livet skördar vi från varje hus vad vi har sått i förgångna liv, det vill säga, såvida vi inte förekommer skörden i tid. Är vårt elfte hus skadat, bedrar eller överger oss vännerna, lämnar de oss beklämda, eller fyller oss med vämjelse som lukten av jasmin och stillastående sumpvatten? Låt oss då undersöka horoskopet ty det avslöjar det som är fördolt i vår auriska atmosfär. Vännerna uppfattade oss, och vi dem, genom den elfte vinkeln, och någonting illaluktande måste finnas där. Det kan vara så, att vi längtar efter att bli hjälpta, mer än att hjälpa andra. Låt oss upphöra att vara som den sjukliga, försvagande jasminen, och söka att manifestera det vederkvickande barrträdets orubbliga styrka; då skall vi finna vänner flockande i ring, beundrande vår styrka. Inte alla har sådana orubbliga naturer, men genom vänlighet kan vi attrahera i samma utsträckning, lika lindrande för sörjande hjärtan som det nyslagna höets parfym för sinnet, och således kan vi befria vännernas hus från skada.

Efter föregående förklaringar, kan husen nu sägas influera livets affärer som följer:

Första huset behärskar den fysiska kroppen och dess konstitution och utseende; det beslutar betingelserna i barndomshemmet medan personen är under föräldrarnas kontroll.

Andra huset behärskar pengar, de finansiella framgångarna; det visar vad personen förvärvar genom individuellt bemödande och i viss utsträckning hur han kommer att använda dem.

Tredje huset behärskar bröder och systrar, grannar, det instinktiva sinnet, skriverier, korta resor och fortskaffningsmedel.

Fjärde huset - Den av föräldrarna som utövar det mindre inflytandet i personens liv, betingelser i livets senare del, hus, land, gruvor; allting hänförande sig till jorden.

Femte huset – Kärlek, frieri och utsvävningar, den legitima och illegitima attraktionen och det sociala umgänget mellan könen före äktenskapet; barn, pedagogiska institutioner, böcker och tidningar, sport och nöjen, aktier och spekulationer.

Sjätte huset – Hälsa, tjänst som skall göras av personen och också betingelsen och troheten hos dem som tjänar honom.

Sjunde huset – Den äkta hälften, offentligheten i allmänhet, medtävlare, kompanjoner, opponenter i process, rivaler.

Åttonde huset – Döden, testamentsgåvor, den äkta hälftens finanser, ockulta förmågor och begåvningar latenta men nästan redo för manifestation.

Nionde huset – Religion, andliga erfarenheter och aspirationer, drömmar och visioner, långa resor och lag.

Tionde huset – Föräldern som utövar det mesta inflytandet i personens liv, personens ära och sociala ställning, hans arbetsgivare eller domare, och regeringen.

Elfte huset – Vänner, kompanjoner och sympatisörer, förhoppningar, önskningar och aspirationer, i allmänhet av materiell natur, också styvbarn.

Tolfte huset – Begränsning i rörlighet i sjukhus eller fängelse, hemliga fiender och komplotter; sorg och självfördärv.

#### <h4 id="signs-of-the-zodiac">Zodiakens tecken</h4>

På vardera sida om Solens bana finns ett antal fixstjärnor som är så grupperade att de kan uppfattas som bildande tolv konstellationer, och då de har vissa karakteristiska inflytanden namngav forna siare dem efter de djur som uttryckte liknande drag. Dessa konstellationer kallas den naturliga Zodiaken och det kan i själva verket sägas att de intar permanenta positioner relativa till firmamentets andra fixstjärnor. Denna cirkel indelas i tolv sektioner börjande vid Vädurens Nollpunkt, som intas av Solen vid vårdagjämningen.

Med anledning av dagjämningens precession korsar inte Solen ekvatorn vid samma punkt varje år, utan man har funnit att de första 30 graderna från punkten där Solen verkligen korsar ekvatorn vid dagjämningen har en verkan liknande den som tillskrivs Vädurens konstellation; nästa trettio grader utstrålar ett Oxen-likt inflytande och så vidare med de andra tio sektionerna om trettio grader vardera. Därför används uteslutande de från vårdagjämningen uppmätta tolv sektionerna inom Astrologi och kallas Zodiakens tecken, för att skilja dem från konstellationerna. (För en grundlig belysning av ämnet se "Simplified Scientific Astrology," under rubriken "Intellectual Zodiac.")

Zodiakens tolv tecken indelas olika enligt deras verkan på mänskligheten i Kardinala, Fixerade och Föränderliga tecken, också i Eld-, Jord-, Luft- och Vattentecken. Vad deras inflytande är skall vi försöka belysa i följande delar.

#### <h4 id="cardinal-signs">De kardinala tecknen</h4>

Nyckelord ”Aktivitet”

De Kardinala Tecknen är Väduren, Kräftan, Vågen och Stenbocken. Dessa tecken kallas kardinala eftersom när Solen är i dem är han i ett av himlens fyra hörn, vid en vändpunkt, där han tvingas ta en ny riktning. I Väduren är han så långt östligt som han kan gå; Kräftan är den tropiska punkt i norr där han avger den perpendikulära strålen vid Sommarsolståndet, och följaktligen den största hettan. Vågen är den extremt västliga punkten på hans bana, där han vänder bort från den Norra Hemisfären, och på midvintern, vid jul, är han i Stenbocken vid den avlägsnaste sydligaste punkten, där hans horisontella stråle lämnar Nordens människor i vinterns iskalla grepp. Vinklarnas verkan, första, fjärde, sjunde och tionde husen, liknar de kardinala tecknens verkan eftersom dessa hus finns vid horoskopets Östra, Norra, Västra och Södra punkter. Kardinala teckens och vinklars natur och verkan kan summeras i orden ”Handling” och ”Initiativ” (fastän varje verkar olikt de andra,) därför ger planeter placerade i kardinala tecken och vinklar krydda åt livet enligt naturen hos den särskilda planeten, tecknet och vinkeln.

ȁZodiak” betyder djurkrets. Tre av de kardinala tecknens symboler är animaliska: Väduren, Kräftan, och Stenbocken. Det fjärde, Vågen, representerar det ideal mot vilket denna klass måste sträva. Inga behöver jämvikt så mycket som de under den kardinala strålens impulsiva inflytande; därför innefattades Vågen på himlavalvet för att styra deras aspirationer.

#### <h4 id="fixed-signs">De fixerade tecknen</h4>

Nyckelord ”Stabilitet”

De Fixerade Tecknen är Oxen, Lejonet, Skorpionen och Vattumannen. Tre symboler för de fixerade tecknen är också bestialiska, våldsamma och giftiga; Oxen, Lejonet, och Skorpionen. Vattumannens mänskliga figur visar oss det ideal mot vilket denna klass måste sträva. Istället för att bekämpa, tära på, eller förgifta andra i kampen för existensen måste de lära sig att bli mänskliga, att vara vänner med alla istället för fiender.

Inflytandet från de fixerade tecknen viser begäret i rörelse, givande uthållighet och ihärdighet i handlandet.

När fixerade tecken är på vinklarna (första, fjärde, sjunde och tionde husen), utövar de en näst intill oemotståndlig kraft, drivande individen längs en viss bana. Han kan vara långsam och strävsam, men kommer säkert att vara ihärdig i vad han än företar sig, och vad för talang han än kan besitta i en viss riktning kommer att exploateras till sin fullaste utsträckning. Bakslag som skulle göra en person med kardinala tecken modlös skrämmer inte människan med fixerade tecken på vinklarna, han känner inte till ordet misslyckande, och därför når han vanligen sitt mål till slut och förvärvar framgång genom Koncentration på en punkt, och ihärdighet i att följa sin valda stig. Å andra sidan är sådana människor konservativa i högsta grad. De kan se och begära förbättringar inom olika banor, men är synnerligen långsamma att vidta åtgärder för att verkställa det begärda syftemålet; detta gör de aldrig förrän de är grundligt övertygade om att en viss metod kommer att uppfylla kraven. Med andra ord ser sig människor med fixerade tecken på vinklarna väl för, de ser länge och mycket, mycket noga, men när de, å andra sidan, en gång vunnits över till en viss sak är de trogna in i döden, och inga ivrigare förespråkare går att finna, deras nit är nästan fanatisk. På det hela taget, kan människor med fixerade tecken sägas vara de pålitligaste människorna i världen, antingen på gott eller ont.

#### <h4 id="common-signs">De föränderliga tecknen</h4>

Nyckelord ”Flexibilitet”

Tvillingarna, Skytten, Jungfrun och Fiskarna kallas föränderliga tecken, deras inre natur uttrycks bäst genom nyckelordet, Flexibilitet.

De krafter som arbetar genom de kardinala tecknen kolliderar med den täta kroppen och väcker den till handling.

De föränderliga tecknens styrka är mental och andlig, givande ändamål till handlingen och stimulerar till livets själsliga förfining.

Därför är människor influerade av stellariska krafter fokuserade huvudsakligen genom kardinala tecken världens arbetare, inte arbetsslavarna, utan personer med verkställande makt, som uträttar saker och ting industriellt, och som bringar planer, stora eller små, till konkret existens till nytta för världens arbete. De föränderliga tecknen är alla dubbla; två av dem är mänskliga: Tvillingarna, och Jungfrun; det tredje, Skytten, är delvis mänskligt; och endast den fjärde symbolen, Fiskarna, är tagen från det lägre kungadömet. Inga är, emellertid, våldsamma, utan intensivt moraliska, intellektuella och andliga symboler.

Ostadiga som rön rör de sig än hit och än dit; ingenting tilltalar dem permanent, de önskar ingenting så mycket som förändring. Oavsett hur välplacerade, kan de sällan motstå lockelsen hos ett öppnande i en annan stad, ju längre bort, desto bättre. Därför är den gamla maximen att ”en rullande sten samlar ingen mossa”, särskilt tillämpbar på denna klass, ty deras flackande läggning håller dem vanligen fattiga. De spenderar lika fort som de förtjänar, eller fortare. Sålunda driver dessa människor omkring på livets hav framdrivna av omständigheternas strömningar. Yttre betingelser dominerar dem då de saknar styrka att hävda sin egen personlighet.

Föregående gäller för den stora majoriteten som är under de föränderliga tecknens herravälde och inflytande; de svarar på den lägre fasen helt enkelt eftersom den högre sidan är för hög för alla utom ett litet fåtal på vår utvecklings nuvarande stadium. De som röner framgång i världen på grund av eggelsen från de kardinala och fixerade inflytandena, kallar dem håglösa och odågor, men vore de förra berövade den kardinala eller fixerade energi som sporrar dem till handling, och placerade under den föränderliga strålen, skulle de snart inse dess brist på styrka och lära sig medlidande med dem som måste leva så hela sina liv. Vad är det då för läxa som dessa människor måste lära sig?

#### <h4 id="comparative-effect-of-cardinal-fixed-and-common-signs-on-the-angles">Jämförande verkan av kardinala, fixerade och rörliga tecken på vinklarna</h4>

Medan de kardinala tecknens natur är sådan att deras strålar väcker våra latenta krafter till handling och befordrar förändring, är de fixerade tecknens mest framträdande egenskap Stabilitet, men studenten måste akta sig för att förväxla stabilitet med tröghet. Den handling som föranleds av de kardinala tecknens strålar kan förändras in i andra kanaler med betydande lätthet, allt de vill är att uttrycka sig; riktningen i vilken de uttrycker sig är av sekundär betydelse. Icke så med de fixerade tecknen, när deras stråle driver dem till handling i en viss riktning är det näst intill omöjligt att hejda kraften eller ändra den. Å andra sidan, om de nekas uttryck i vissa banor, är hindret nästan oöverstigligt.

Människor av den fixerade klassen saknar förmåga att göra sina uppfinningar kommersiellt användbara, en uppgift för vilken den kardinala klassen är utomordentligt lämpad. Sålunda arbetar dessa två klasser hand i hand och sinsemellan har de transformerat världens vildmark till en relativt bekväm betingelse, deras ansträngning mot förbättring förs kontinuerligt vidare, och med tiden kommer öknen att fås att blomma likt en ros.

Då materiell framgång beror på förmågan att ta itu med materiella betingelser, är den kardinala klassen särskilt lyckosam, ty den är den förnämsta faktorn i världens arbete, och skördar snar belöning därifrån. Den fixerade klassen är inte så framträdande inför offentligheten, verkar i laboratorier och arbetar experimentellt för att avsluta de processer och fullända de modeller som senare används i fabrikation. Därför är också denna klass en potentiell faktor i livet, och delar den kardinala klassens materiella och finansiella framgång.

Den föränderliga klassen är en skarp kontrast. Krafter fokuserade genom föränderliga tecken är mentala, därför är människor behärskade av dem obenägna för ansträngande fysisk handling vilken är den kardinala klassens starka sida; de arbetar endast när nödvändighetens pisksnärt pryglar dem. De är också oförmögna till den fixerade klassens långsamma men ihållande ansträngning och nedslås lätt av hinder. Arbetsslavar som utför de eggande och verkställande klassernas befallningar rekryteras från människor behärskade av föränderliga tecken. Det finns, emellertid, en sfär där de briljerar, enligt deras förmåga att tänka. Då de är obenägna för arbete har de skapat en maktställning där de kan skörda förmånerna av andras slavarbete, av deras uppfinningsförmåga och praktiska organisationsförmåga. För att göra detta blir de initiativtagare som bringar uppfinnare och fabrikant samman, agenter som förmedlar övergången mellan köpare och säljare, gårdfarihandlare, gatuförsäljare och alla andra mellanhänder som går mellan producenten och konsumenten och lever på provision; också skriftställare som ägnar sin talang åt meningslös skönlitteratur tillhör denna av de lägre faserna från kraften i de föränderliga tecknen påverkade klass.

Den kardinala klassen är aktiv, den föränderliga klassen är rastlös, den fixerade klassen är rigid, den föränderliga är flexibel.

#### <h4 id="triplicities">De fyra trefalderna</h4>

”Trefaldernas” verkan är mest markerad i stigandetecknet och när majoriteten av planeterna är grupperade i ett av dem.

Ett eldtecken (Väduren, Lejonet eller Skytten), på ascendenten, ger mycket vitalitet, men det gör också personen fallen för feber och inflammatoriska rubbningar; och när majoriteten av planeter är i eldtecken gör de det mycket svårt för personen att ”vara kylig” fysiskt eller mentalt.

Ett vattentecken (Kräftan, Skorpionen eller Fiskarna) stigande, ger mycket mindre livskraft och predisponerar för besvär med matsmältning, urin och katarr. Om en person har många planeter i vattentecken är hans problem att generera tillräcklig energi för att hålla sig varm, ty denna gruppering ger en liknöjd, likgiltig läggning, med undantag av när Skorpionen stiger eller när många planeter är i det tecknet.

Lufttecken stigande (Tvillingarna, Vågen och Vattumannen) ger ett nervöst temperament och gör personen benägen för sjukdomar i lungorna, hjärtat och njurarna. Många planeter i dessa tecken ger människor litterära och artistiska böjelser.

Jordtecken stigande (Oxen, Jungfrun och Stenbocken), ger skaplig vitalitet men en hemlig fruktan för åkomma hejdar de vitala processerna i kroppen och förgiftar dessa människor så att de faller offer för kroniska sjukdomar oftare än dem av de andra grupperingarna. Halsen, magen och inälvorna är speciellt hotade, reumatism och gikt är också vanligt förekommande. När en person har många planeter i jordtecken gynnar det förvärvet av materiellt välstånd.

#### <h4 id="sun-moon-and-ascendant">Solen, månen och ascendenten</h4>

Vi uppgav i vår inledande mening att det finns Tre Stora Faktorer som överför till oss stjärnornas Mystiska Meddelande i allmänhet, nämligen, ”husen”, ”tecknen” och ”planeterna”. Det finns också tre andra faktorer som spelar en särskilt viktig roll i det individuella horoskopet, nämligen Solen, Månen och Ascendenten, vilka kan sägas representera anden, själen och kroppen.

Riktigt betraktat är Solen, Månen och Ascendenten faktiskt inte tre separata horoskopiska principer utan representerar två sammansatta delar som när de förenas utgör människovarelsen. ”Stigandetecknet” och ”första huset” tillsammans bildar en väg för Månens fruktsamma inflytanden som där kristalliseras och bildar den eteriska matris som formar de fysiska partiklarna från den moderliga kroppen till ett nytt uttrycksmedel; härav den astrologiska maximen, att ascendenten vid födelsen (eller dess motsats) är Månens plats vid befruktningen. Denna sammansatta kropp är den del av människovarelsen som föds och dör efter en relativt flyktig existensperiod.

Den sammansatta människans andra och odödliga del som består av Egot och dess finare uttrycksmedel representeras i horoskopet av Solen och Månen. Dessa planeters specifika inflytande kommer att beskrivas när vi har betraktat stigandetecknet.

#### <h4 id="the-rising-sign">Stigandetecknet</h4>

Såsom lärdes i ”Simplified Scientific Astrology” är det den stellariska strålens vinkel som avgör inom vilket område av livet den kommer att vara mest aktivt framträdande; och man har genom iakttagelser funnit att det tecken som stiger eller uppstiger på den östra horisonten när ett barn föds är det som huvudsakligen avgör den fysiska kroppens grundläggande konstitution och form. Vidare undersökningar har visat att skälet till detta är att Månen vid det befruktningsögonblick när fröatomen planterades i ovariet, som är fruktsamhetens Kosmiska agent, projicerade sin fruktbargörande stråle genom det tecken och den grad som senare stiger vid födelseögonblicket, (eller dess motsats). Av det skälet fortviser det stigande tecknet och graden att vara vägar för inträngande av de livskrafter som bygger babyns kropp fram till navelsträngens avskiljande, och stigandetecknets natur är således outplånligt präglad på det nya uttrycksmedlet och kvarhålls allt igenom livet.

I detta sammanhang borde det anmärkas att befruktningen inte nödvändigtvis sammanfaller med föräldrarnas fysiska förening, ibland förflyter två vec kor eller även mera innan det av de Registrerande Änglarna eller deras agenter emotsedda lyckobådande ögonblicket inträffar. Vid den tidpunkten är de kosmiska betingelserna sådana att de kommer att bilda en kropp som kommer att underlätta uttrycket av det Ego som söker reinkarneras och bistå det i utarbetandet av dess självgenererade öde. Studerandena bör också hålla i minnet att förlossningsögonblicket inte är födelsetiden från en astrologisk synpunkt. Inandningen av det första fullständiga andetaget vanligen åtföljt av ett skrik, är det ögonblick när det inkommande Egot erhåller sitt stellariska dop. Detta gör det städse mottagligt för inflytandet från den särskilda konfiguration av stjärnor som existerar vid det ögonblicket, och därför påverkar stjärnorna varje individ olika från alla andra, inte ens tvillingars horoskop är lika. Det betonas också starkt att vi enligt denna förklaring inte har en särskild "skickelse" eftersom vi föddes vid en särskild tidpunkt, utan vi föds vid en särskild tidpunkt eftersom vi har ett visst självgenererat öde att utarbeta. Detta är en mycket viktig åtskillnad ty den erviser gudomlig lag med gudomlig nyckfullhet, det eliminerar elementet av ”tur” och inspirerar människan till herravälde över ”skickelsen”: genom att arbeta med Lagen. Om vi har gjort vårt nuvarande horoskop genom våra förgångna handlingar i ett föregående liv, bereder vi oss logiskt nu på en framtida inkarnation och kan göra den till vad vi väljer. Om vi strävar efter att stärka vår kropp nu, att övervinna våra fel, att kultivera nya dygder, kommer vårt nästa livs Sol att stiga under mycket mera lyckobådande betingelser än de under vilka vi nu lever och sålunda kan vi i sanning behärska våra stjärnor och bemästra vår skickelse.

När de sista tre sista graderna av ett tecken stiger eller när de tre första graderna uppstiger vid tiden för födelsen sägs personen vara född ”på kuspen” mellan två tecken och då blandas de involverade tecknens grundläggande natur i hans eller hennes kropp. Sålunda skulle en person född när Vädurens sista tre grader eller Oxens första grader uppsteg varken vare ren Vädur eller Oxe utan en blandning av de två tecknens egenskaper.

Stigandetecknets natur modifieras också av planeters närvaro. Solen och Mars välaspekterade förhöjer vitaliteten, men skadade ger de benägenhet för feber och inflammatoriska sjukdomar men de gynnar också hastigt återställande till hälsan, och gör naturen alert och energisk. En välaspekterad Jupiter stigande förhöjer också vitaliteten men ger benägenhet för korpulens, om planeten är skadad gör den cirkulationen trög och ger sålunda en tendens till blodsjukdomar. Föregående anmärkningar om Jupiter är i en mindre grad tillämpliga på Venus. Saturnus stigande nedviser vitaliteten och ger kroniskt dålig hälsa i livets senare del, men samtidigt ger han ett sådant segt grepp om livet att fastän personen kan be om att bli befriad kan han inte dö. Merkurius, Månen, Uranus och Neptunus gör kroppen mera överspänd och nervös än den genomsnittliga, användbar särskilt för pionjärer inom musik, litteratur, högre tänkande, vetenskap och de elektroniska lärdomsgrenarna.

Planeter placerade i tolfte huset betraktas såsom att de är på Ascendenten om de är inom sex graders avstånd därifrån, också alla planeter i första huset oavsett hur långt de är från den stigande graden; men om ett tecken blir hindrat i första huset, kommer däri placerade planeter inte att ha ett lika starkt inflytande i livet som om tecknet intar kuspen(spetsen).

### <h3 id="chapter-5">Kapitel V: De tolv stigande tecknens inflytande</h3>

#### <h4 id="aries-the-ram">Väduren</h4>

Väduren representeras mytologiskt av en bagge och symbolen beskriver ganska exakt de som är födda under dess inflytande; en spetsig och framskjutande fårliknande näsa, bred panna, spetsig haka och att många av dessa människor har triangulära ansikten, vilket är deras stigandeteckens omisskännliga indikationer. Ljust brun eller rödaktig färgton på håret är ett uttalat karakteristika hos Väduren; kroppen är smärt och välformad, om den första delen av tecknet stiger är kroppen kortare, och hudfärgen mörkare än givet av de senare graderna.

Planeter i stigandetecken kommer emellertid att modifiera beskrivningen, och studenten måste använda sin kunskap om karaktären hos planeterna i konjunktion med beskrivningarna av Tecknet. Solen och Mars gör hudfärgen mera rödlätt, Månen och Saturnus gör den blekare och mörkare, Jupiter och Venus gör kroppen mera fetlagd. Saturnus förkortar. Uranus och Merkurius förlänger. Detta är tillämpbart på alla tecken, men är i synnerhet markerat när en planet stiger i tecknet den behärskar. Mars i Väduren stigande skulle ge eldigt rött hår och ett ansikte fullt av fräknar. Solen stigande i Lejonet ger en rödlätt hudfärg med lingult hår, men om Saturnus vore där, skulle den istället förkorta kroppen och förmörka håret.

Vädurar är djärva, självsäkra och impulsiva, de har för avsikt att leda, ogillar att följa, är alltid redo att ta initiativet i varje sak som tilltalar dem, men saknar ofta framhärdande att föra sina projekt till en avslutning över allvarliga hinder.

Solen, och Härskaren Mars, stigande i Väduren skulle intensifiera det ovannämnda, men då en grundlig förklaring kommer att ges under rubriken ”Planeternas Inneboende Natur,” hänvisas studenten dit. Vi kan här, emellertid, nämna som en egenhet att Väduren överlever hög feber som andra dukar under för. Vi har erfarit att deras hår faller av, och att temperaturen förblivit fyra grader över det normalt sett maximala i många timmar utan ödesdigra resultat.

#### <h4 id="taurus-the-bull">Oxen</h4>

Oxen representeras av en Tjur i Zodiaken, och kropparna som alstras under detta tecken är vanligen korta och undersätsiga. De har en stark nacke och sinnlighetens knöl väl utvecklad, stora öronlober, kraftiga käkar, fylligt ansikte; kort och stubbig näsa. Mörka ögon och vågigt hår ger dem ofta betydande skönhet. Oxens öga skjuter möjligen aldrig blixtar av eld som dem varmed Väduren tillintetgör sina fiender; det är mjukare, men under provokation blir det trumpet som uttryck för det passiva motstånd varmed dessa människor vinner sina strider. Det utmärker då skillnaden mellan den impulsiva Väduren och den envisa Oxen. Tummens inre falang är stor och kraftig, vaderna väl utvecklade och foten knubbig. Då han går sätter Oxen ned sin häl först, och tyngst.

Oxar är i högsta grad grundliga och stadiga i allting de gör: I kärlek, i hat, i arbete eller lek, framhärdar de inom en viss sfär, och varken förnuft eller argument kan ändra dem. De är mångordiga och resonemangslystna i försvar av sina handlingar eller åsikter; de fattar nya idéer långsamt, med svårighet och konservativt, men när de en gång begripit och omfattat dem, kommer de alltid ihåg vad de lärt sig och försvarar sina åsikter till sista andetaget.

Solen stigande i Oxen ger en ovanligt orubblig fysik, och framhäver Oxens stolthet över styrkan. MÅNEN, fruktbarhetens planet, är ivrig i detta ytterst fruktsamma tecken; följaktligen har människor med Månen i Oxen stora familjer, särskilt om konfigurationen är i Femte Huset, ty det anger barn.

Venus, Oxens härskare, stigande i det tecknet, gör gestalten vacker såväl som stark, ger också artistiska anlag och musikalisk inspiration.

#### <h4 id="gemini-the-twins">Tvillingarna</h4>

När Tvillingarna stiger är den alstrade kroppen lång och smärt, armarna och lemmarna är särskilt långa, fingrarna långsmala, håret mörkt, ögonen nötbruna. Tvillingar är kvicka, aktiva och alerta i alla sina rörelser, en vanemässig rastlöshet är märkbar i deras ögons uttryck, som i det avseendet skiljer sig från de mera fixerade tendenserna i ögonen hos dem som föddes under de två föregående tecknen, fastän vi förstås inte menar att Väduren alltid ser arg ut och Oxen envis, icke dess mindre finns det en avgjord tendens i de riktningarna märkbar när dessa människor inte är sysselsatta inom en viss sfär; men Tvillingar har ett uttryck som är mycket mera livligt, föränderligt och bortom allt hopp om att genomskåda. De har starkt vetgiriga sinnen, och vill alltid veta skälet varför, men saknar ofta framhärdande för att följa sina anknytningar till slutet, och således stöter de på besvikelse. Varande taktfulla undviker de att förarga andra ens under utmaning, och är därför i allmänhet omtyckta av alla; fastän deras egen tillgivenhet inte är djup. Två olika klasser föds under detta tecken; en, alltför förtjust i att läsa, borde kultivera oberoende tänkande istället för att upprepa andra människors idéer, eller apa efter deras sätt; den andra är vetenskaplig, välbalanserad och reserverad; en förebild för varje person.

Solen stigande i Tvillingarna låter tecknets alla ädlaste drag framträda; den gör naturen mera fast och förnöjsam, ger mera framhärdande och en särskilt frisk och aktiv kropp. 

Merkurius, härskaren, stigande i Tvillingarna, skärper förnimmelsen, ger anlag som författare, eller talare, men gör personen född med den ställningen ytterst retlig, vacklande och förtjust i förändring av scen och sysselsättning. Sådana människor passar bäst som handelsresande.

#### <h4 id="cancer-the-crab">Kräftan</h4>

Kräftans huvudegenheter är en klumpig kropp, smärta lemmar och rejäla nypor; människor födda med Kräftan stigande har dem alla. De har en stor överkropp, på senare år tilltagande genom att buken framträder p g a överdrivet ätande. Underkäken är rejält fäst vid kraniet, ansiktet är därför bredast mellan öronen, munnen är också stor, och hela byggnadsstommen liknar kräftans klo. Ansiktet är fylligt, håret brunt, ögonen blå, hudfärgen blek och sjuklig, ty Kräftan har minst vitalitet av alla. Lemmarna är ytterst smärta i proportion till den stora överkroppen, så strukturen förefaller ”övertung,” och han går med en ”rullande” gång.

Kräftor är mycket förtjusta i hemmet och dess bekvämligheter, de är tysta, reserverade och anpassar sig själva till betingelser, följaktligen är de lätta att komma överens med; deras vrede är kortlivad, och de hyser ingen agg. Fastän de saknar djärvhet, är de inga hycklare, utan har alltid modet att handla efter sin övertygelse, vilken de också ger uttryck för och försvarar.

Solen stigande i Kräftan låter alla de goda ovannämnda egenskaperna framträda och betonar dem, ger mera ambition och stolthet; den ökar också på vitaliteten, och är en särskild förmån för människor med Kräftan stigande med anledning av deras mycket klena livskraft. Kräftan, med dess härskare, Månen, styr magen och följaktligen näringsprocessen. Lejonet och dess härskare, Solen, tillskrivs hjärtat och cirkulationen. Om dessa tecken och planeter är välplacerade i horoskopet, motverkar de de flesta andra skadorna och säkerställer ett långt liv, men om de är skadade blir mycket sjukdom resultatet såvida inte intelligent omsorg tillämpas för att modifiera dessa förebud.

Månen, härskaren, stigande i Kräftan, kommer att ge mycket instabilitet till naturerna, och om Jupiter, är exalterad där, kommer den att bringa framgång och berömmelse.

#### <h4 id="leo-the-lion">Lejonet</h4>

Lejonet är djurens konung och är till och med i fångenskap ett förkroppsligande av ståtlighet och stolthet. Zodiakens typiska Lejon uttrycker också stolthet i varenda rörelse och en ståtlighet som inte undslipper den skarpsynte observatören; det omfattande bröstet, de massiva axlarna, de starka armarna och det stora huvudet kontrasterar märkbart med den smärtare men ändå muskulösa kroppen, och liksom Väduren har fårets ansikte, så har också det typiska Lejonet vissa kattlika anletsdrag. Hudfärgen är rödlätt, ögonen stora och runda, blå eller gråaktiga till färgen, uttryckande skratt, gladlynthet och förnöjsamhet. Hela kroppsbyggnaden är fast och stark, med stora uthärdande och återställande krafter.

Det är verkligen underbart hur tecknens symbolik träder fram i de olika slag av människor födda under dem. Människor som är födda under Lejonet vill alltid märkas; de är aggressiva och vill dra till sig uppmärksamhet vart de än går. De har för avsikt att vara ledare, inte efterföljare.

Lejonet styr hjärtat, och det är en utmärkande egenskap att människor med Lejonet stigande oskadat har hjärtan som är större än deras plånböcker, de ger generöst av sin tid, sina pengar eller sin kunskap utan en tanke på sig själva. Om Solen stiger i Lejonet, kommer detta drag nästan att bli till slösaktighet, men om Saturnus istället är där för att skada, kommer han att motverka det så att de antingen begränsar sina gåvor med betingelser i sådan utsträckning att de kvarhåller praktisk kontroll, eller så kommer de att ge ut sina medel på sig själva.

Lejon är ärliga och trogna, såsom barn av dagsstjärnan, de älskar ljus och sanning, står över undanflykter och siktar rakt på sina mål. Deras vilja är bestämd till att nås genom ärbara metoder. De är goda talare och kvarhåller sin publik genom personlig magnetism. De är mycket attraktiva för det motsatta könet, och den lägre naturen bör hållas fast i schack, annars kan allvarliga besvär och hjärtesorg garanteras. Fransmännen som släkte styrs av Lejonet, och erbjuder rikliga bevis på denna punkt.

När Solen är i stigande i Lejonet, oskadad, ges en kropp av underbar styrka, vitalitet och återställande kraft, i sin seghet är den överlägsen kroppen alstrad av Solen i Oxen; men om Mars är skadad i Oxen, kan stegrad hjärtverksamhet uppstå. Här kommer Saturnus att förorsaka illamående såvida inte försiktighet iakttas under unga år för att undvika spänningstillstånd

#### <h4 id="virgo-the-virgin">Jungfrun</h4>

Människor födda när Jungfrun är i stigande blir över medellängd. Den övre delen av huvudet är mycket mera utvecklad än den undre, den veka hakan, visar bristande vilja och den stora hjärnan anger intellektets storlek, och är därför Jungfruns kännetecken. Ansiktet är tunt, hudfärgen är gulblek, håret brunt och ögonen nötbruna eller grå. Fötterna är små, tårna vänder sig inåt och ger dessa människor en särskilt ansträngd gång.

Jungfrur är mycket kvicka och aktiva i ungdomen, de lär sig med lätthet, och arbetar inte hårt för kunskap; de verkar andas in den utan ansträngning. De förvärvar språkliga och föredragstekniska förmågor högst beredvilligt, är duktiga författare men ofta cyniska, kalla och oförsonliga när de har sårats. De är extremister i fråga om sin mat, och gör hygien till en fix ide; de inbillar sig ofta att de har varje tänkbar sjukdom, eftersom Jungfrun är det sjätte tecknet och har ett visst släktskap med sjätte huset, som betecknar hälsa eller sjukdom.

Merkurius, som behärskar, är också hänförd men ger också uttryck för allt det goda som annars skulle kunna förväntas från Solen.

Jungfrur är smärta i ungdomen, men när Livets Sol passerar Meridianen och börjar kasta sin skugga mot öster, finner vi hos dem en tendens till kroppslig korpulens, särskilt i den del som behärskas av Jungfrun, nämligen, buken. De försummar att motionera, och av det skälet kan naturligtvis en trög betingelse för inälvorna inträda som kvarhåller gifterna i kroppen och berövar livet dess glädjekällor, individen blir likgiltig. I detta faktum ligger den största faran för Jungfrur. När de en gång fastnar i sjukdomens slentrian, ”njuter” de faktiskt av klen hälsa. De älskar att tala om sina symptom med andra människor, och de harmas över varje tanke eller antydan som ges dem att de inte är sjuka, eller att de kan bli friska. Saturnus närvaro i Jungfrun, eller sjätte huset, betonar denna tendens i allra högsta grad, och därför är det ett nästan ofelbart tecken på att den berörda personen kommer att ha eller vara utsatt för en kronisk sjukdom, sjukdomens natur är då betecknad av aspekten, och de skadade planeterna.

För att framgångsrikt kunna handskas med Jungfrur när de en gång blivit utsatta för sjukdom, och att hjälpa dem ur den, är det nödvändigt att vara bestämd nästan på gränsen till grymhet. Men fastän man kan tyckas grym i att påtvinga dem den levnadsordning som är nödvändig för att bringa dem bort från sig själva, så är detta verkligen den största vänlighet som kan visas, ty när dessa människor befinner sig i sjukdomens grepp vägrar de envist att släppa taget; de kommer att ta sin tillflykt till de mest listiga, även barnsliga planer för att väcka sympati, särskilt från främlingar, och de kommer att bekämpa varje ansträngning för att visa dem att de inte är hjälplösa invalider. Vid allra minsta antydan av hoppfull natur, tappar de ibland behärskningen på det mest obefogade sätt. Men när till slut alla slår dövörat till, när människor som befinner sig i deras omedelbara miljö inte kan övertalas att visa dem någon medkänsla, då kan de komma till besinning. De behöver en chock för att föra dem ut ur och bort från sitt tillstånd. Och innan de får den kan de aldrig botas.

Jungfrur blir lysande sjuksköterskor om de kan avhålla sig från att ta på sig patientens tillstånd. Jungfrur tål aldrig att se blod utgjutet eller att röra vid döda ting. De upplever kroppslig skada tillfogad andra mera än ont tillfogat dem själva och beskrivs faktiskt på ett utmärkt sätt med ordet ”harhjärtade.”

#### <h4 id="libra-the-scales">Vågen</h4>

Elegans kan med andra ord sägas uttrycka Vågens fysiska egenheter. Kroppen är smärt och graciös i ungdomen, den blir mera fyllig då livet framskrider, men även Vågens kropps bastanthet är tilltalande. Hudfärgen är glatt och ljus, ögonen mjuka och blå med ett vänligt uttryck; munnen är ovanligt välformad och tänderna särskilt fina och jämna.

Vågen hyser ytterst stark äktenskaplig tillgivenhet, så stark, faktiskt, att den överskuggar alla andra betraktanden. Lejonen älskar sina familjer, men deras hjärtan innesluter hela världen dessutom; så icke Vågar; de är redo till varje offer för att skänka tröst åt dem i sin omedelbara krets i hemmet, men de är också beredda att offra varje annan familj för sin egen, om så är nödvändigt.

I de flesta andra drag uttrycker Vågen på ett träffande sätt sitt teckens symbolik, ett par vågskålar, och deras särdrag skulle kunna uttryckas i ordet: "Föränderlighet.” De är ”stämningsmänniskor,” eftersom Saturnus är exalterad här och lägger tyngdpunkt på sinnet; förändringarna är plötsliga och extrema; de kan följa en trend med så mycket entusiasm som om deras liv hängde på det, och sedan utan ett ögonblicks varsel, överge den och ägna sig åt någonting helt och hållet motsatt; det finns ingenting som ligger halvvägs i vägskålarnas svängningar.De är av naturen ägnade åt förändring, är de högst anpassningsbara efter omständigheter, och grämer sig inte över motgångar, utan börjar med kraft och energi att återställa sina levnadsvillkor.

Väduren och Vågen kan sägas vara slagfältet för Solen och Saturnus; Liv och Död, Glädje och Sorg. Solen är exalterad i Väduren, och övervinner Saturnus; vilket leder till Vädurens oförskräckthet. I Vågen tippar vågskålarna åt andra hållet; där är Saturnus hänförd, och besegrar Solen; detta ger en mjukare ton till Vågen, vars vänliga artighet kontrasterar märkbart med Vädurens bryska umgängessätt. Venus, Vågens härskare, är inte ensam ansvarig för detta drag. Oxar är burdusa, fastän Venus styr. Venus stigande i Vågen ger artistiska anlag, Saturnus vänder sinnet mot vetenskapliga sfärer.

Vågar har vanligen välformade händer och fötter, och är mycket stolta över dem.

#### <h4 id="scorpio-the-eagle">Skorpionen</h4>

Näsan är Skorpionens mest framträdande anletsdrag; den är stor, svullen, och krokig, liknande örnens näbb, ögonbrynen är buskiga, ögonen skarpa och genomträngande; käken är mycket kraftig; ögats glimt och käkens stelhet visar den väldiga bestämdhet som är Skorpionens mest framträdande särdrag. Ansiktet är kantigt, hudfärgen mörk och håret mörkt med en säregen rödaktig skiftning märkbar när solen skiner på det. Tänderna är stora och utsatta för tidiga skador. Kroppen är kort och bred med en kort, bred nacke liknande det motsatta tecknet, Oxen.

Skorpioner håller alltid på sina rättigheter, och underkastar sig aldrig ålägganden, fastän de har lätt för att fara fram hur som helst med andra. De har fullt upp med bekymmer över saker som kan ske, men aldrig gör det, och gör således livet till en börda för dem runt omkring sig. Ironier som sticker likt en skorpion är alltid på deras läppar, ändå är deras kärlek stark, och deras aspirationer högtsträvande. Således kämpar två naturer i Skorpioner och de behöver mycket medkänsla och fördragsamhet från sina vänner. I farans stund sviktar de aldrig, utan utför hjältedåd med en hänsynslöshet mot sig själva som är detsamma som dumdristighet. Sinnet är förslaget, kyligt och samlat, därför är manliga Skorpioner goda arméofficerare och utmärker sig inom kirurgi. Den kvinnliga Skorpionen har en stor familj.

Solen i Skorpionen betonar de goda dragen, och ger en kärlek till mysticism; men Mars, härskaren, låter tecknets världsliga sida framträda och framkallarr smädelse och skepticism.

#### <h4 id="sagittarius-the-centaur">Skytten</h4>

Människor födda med Skytten stigande är även längre än de födda under det motsatta tecknet, Tvillingarna, särskilt männen har stora händer och fötter. Den beniga gestaltens storlek och vikt är ofta för mycket för ryggradens ligament att understödja, så dessa människor blir ofta kutryggiga på äldre dar. Ansiktet är långt och välformat, näsan välproportionerad, mörka vänliga ögon och mörkt kastanjebrunt hår. Kroppen är mycket aktiv, men kräver mycket vila, då de återställande krafterna är under det genomsnittliga.

Detta teckens symbol visar att det föds två vitt skilda sorter däri. En, betecknad av Kentaurens djurkropp, är uppenbart med på att ”ha skoj,” de är sportiga, äventyrare, med kringflackande böjelser, förtjusta i omväxlande spel och beredda att satsa allt på ett kort, snabbheten hos en häst, eller en fotbollsmatch, medan Vädurar eller Skorpioner kan bli boxare, och Oxar ägna sig åt brottning som yrke. Skyttens sporter har inget drag av grymhet i sig. När Skyttar är skadade kan de bli kriminella, deras brott är, emellertid, aldrig våldsamma, utan snarare resultat av deras tillfredsställande av den djuriska naturen.

Den andra sorten är den yttersta motsatsen, symboliserad av tecknets mänskliga del. Här höjer sig människan över den djuriska naturen, spänner aspirationens båge och siktar på gränslös rymd, betecknande den mest högtsträvande längtan hos den odödliga gnista av begynnande gudomlighet vi kallar själ. Denna klass är laglydig och med högsta moral; från den kommer kyrkans stöttepelare och aktade styresmän berömda för redbarhet, välvilja och rättvisa.

Solen stigande i detta tecken kommer säkert att bringa befordran även åt dem som är födda i enkla och obemärkta förhållanden, och framhålla allt gott som visas i tecknet; ty det vill Jupiter, härskaren.

Skytten behärskar låren och därför kommer, naturligtvis, utseendet från detta tecken, om det är skadat sannolikt att föranleda olyckor på dessa delar. Och det är ett anmärkningsvärt faktum att Skyttar är mycket benägna för brutna ben under omständigheter där människor under andra tecken sällan råkar ut för skador.

I Skyttens åttonde grad har vi fixstjärnan Antares, som har en mycket olycklig inverkan på synen. Två andra till solsystem hörande punkter i Zodiaken har ett liknande inflytande. Den ena är Asellus i Lejonet 6, den andra Plejaderna i Oxen 29. När Solen, eller Månen är på en av de platserna och ogynnsamt sammanställd med en av de olycksbringande planeterna, Saturnus, Mars, Uranus, eller Neptunus ger besvär med ögonen, enligt den onda aspektens natur; eller vice versa, om Saturnus, Mars, Uranus eller Neptunus står på en av de till solsystem hörande punkterna ogynnsamt sammanställd till Solen eller Månen kommer en liknande svårighet att erfaras. Skulle en planet som en av de ovan nämnda befinna sig i retrograd rörelse är aspekten mycket värre, ty när planeten har upphört att vara retrograd och blir direkt i Zodiaken igen, kommer den att passera över vilken av dessa till solsystemet hörande punkter den än är nära en andra gång och därigenom förorsaka en ökad skada. Det kan, emellertid, finnas en kompenserande sida av denna aspekt, ty det händer ibland att medan en ond form till en av dessa till solsystem hörande punkter, (och Antares är den värsta,) berövar en person hans syn, väcker en välvillig form i honom en inre syn som kommer att mildra förlusten till en grad som endast de som har den synen kan uppskatta.

Skytten måste lära sig förverkliga sina ideal inombords istället för att söka dem utombords. Vi befinner oss i denna erfarenhetens skola i syfte att övervinna, och det är inte genom att fly från en plats till en annan som vi vinner erfarenhet. Genom att stanna på en plats, genom att göra vårt allra bästa för att uppnå våra ideal där vi är, förverkligar vi våra idéer.

#### <h4 id="capricorn-the-goat">Stenbocken</h4>

Stenbocken i stigande ger en kort, smärt, trångbröstad kropp med en tunn hals, tunt silkeslent mörkt hår, ett blekt ansikte utlöpande i en spets med små, svaga ögon. Den gör hakan spetsig och böjd uppåt, näsan spetsig och böjd nedåt, ett talfel, ofördelaktigt formade undre lemmar och en tafatt gång. Vitaliteten är mycket låg, och dessa barn föds upp med väldiga svårigheter, men när en gång den späda barndomen är förbi uppvisar de en ihärdighet som i sanning är häpnadsväckande, och blir ofta mycket, mycket gamla; de tycks torka upp i en mängd rynkig hud och ben som ju inte alls är oförgängligt, detta med anledning av strålarna från Saturnus som styr Stenbocken. Det är också anmärkningsvärt att alla som har den planeten framträdande i födelsehoroskopet uppvisar den förut nämnda rynkiga huden, fastän de kan kvarhålla av andra former förlänad korpulens.

Ambition och misstänksamhet är förhärskande egenskaper, ett omåttligt begär efter erkännande av sina anspråk på överlägsenhet och framskridande; likaså finns alltid hos dessa människor en misstänksamhet mot att andra försöker förstöra eller undanhålla det eftertraktade priset. Den förorsakar dem mycket onödigt bekymmer och kan resultera i vanemässig melankoli, särskilt om Saturnus är skadad. De borde söka förströelse utomhus, läsa roliga historier och på annat sätt försöka kultivera ett sinne för det humoristiska redan från barndomen, ty detta är ett av de mest sorgsna§ tecknen, och behöver all möjlig uppmuntran.

Stenbockar är framgångsrika inom detektivarbete, där hemliga knep används för att fånga andra, och framhärdande krävs för att bringa ett mysterium i dagen, ty de ger aldrig upp. Den skadade Stenbocken är mycket hämndlysten och kan, om av Mars, utgjuta blod för att tillfredsställa ett agg. Solen, stigande låter tecknets Rättvisa, Renhet och Ära framträda, gör Industriledare, sådana som befrämjar världens väldiga företag.

#### <h4 id="aquarius-the-water-bearer">Vattumannen</h4>

Ståtligheten och stoltheten hos dem födda under Lejonets tecken saknas inte i den typiska Vattumannen, men medan dessa egenskaper i Lejonet är enklare och mera bestialiska till sin natur i överensstämmelse med tecknet, är det manlig stolthet och ståtlighet i den verkliga Vattumannen. Vågen genererar en vacker kropp men mera förvekligad så att säga, då däremot Vattumannens skönhet är verkligt manlig eller kvinnlig; det oförfärade ögat är vänligt och slokande ögonhår är karakteristiskt för detta tecken. Pannan är fyrkantig, och den välutvecklade hållningen vittnar om intellekt, det stora välvda huvudet visar naturens andliga sida och hakan är tillräckligt utvecklad för att ge syfte till alla handlingar. Således är den typiska Vattumannen den högsta graden av humanitet; men därför, också mycket sällsynt, ty varianterna frambringade i varje tecken från det typiska, genom inskjutning av en eller flera planeter är så olika att typen ofta är oigenkännlig i majoriteten av sina drag. Vattumännen är högst lojala mot vänner, därför drar de till sig många, behåller dem genom livet, och hjälps mycket genom dem. Likt Stenbocken, styrs detta tecken av Saturnus, och han ger Vattumannen samma tillbakadragna natur och tendens till melankoli som utmärker Stenbocken, men också framhärdandet i följandet av en given kurs; och vilken finansiell framgång dessa människor än röner är resultatet av oavbruten och tålmodig ansträngning; Vattumännen är mycket försiktiga och långmodiga; och handlar aldrig skyndsamt och har därför sällan skäl att ångra sina handlingar utom när förnuftets röst har tystats genom spel på deras sympatier, ty under sådana omständigheter utövar man lätt inflytande på dem. Kärleksnaturen är mycket stark, men de är inte så demonstrativa som Lejonet. Det är anmärkningsvärt att motsatta teckens egenskaper alltid reflekteras; Lejonet i Vattumannen reflekterar kärlek; Oxen återspeglar Skorpionens passion; Tvillingens kropp är en reflex av Skyttens beniga gestalt, etc.

Solen och Saturnus framhäver mer markant Vattumannens goda karaktärsdrag; detta tecken, där Saturnus styr och Vågen, där han är exalterad, står därför under hans mest gynnsamma inflytande. Solen i Vattumannen lägger mycket hopp och liv till naturen, och motverkar således det tidigare nämnda melankoliska karaktärsdraget.

#### <h4 id="pisces-the-fish">Fiskarna</h4>

Den typiska Fisken är kort, slapp och köttig med en vaggande gång inte olik dem födda under Kräftans tecken, men skiljer sig från dem genom en bastantare kropp. Fötterna är ofta böjda inåt, men större än hos dem födda under Jungfrun. Kroppen är svag och har bristfällig återställande kraft. Hudfärgen är medium, ögonen blå, vattniga och uttryckslösa, näsan stor och platt.

Det finns en stark tendens till medialitet ibland Fiskarna, och däri ligger en fara större än någon annan på jorden. Ingen borde ”sitta för att utvecklas” och urarta till ett verktyg för enkla andar, men Fiskar är särskilt ”förlorade” om de tas i kontroll. De kan inte befria sig, varken i detta liv eller nästa, eftersom de i allmänhet är tröga och blottade på viljestyrka. De är försagda, och också de tarvliga är gråtmilda vid minsta utmaning, de älskar ledighet mera än komfort, och utför inget arbete som inte är absolut nödvändigt för att hålla kropp och själ samman. De älskar scenförändring, flackar runt betydligt, i allmänhet på ett planlöst sätt. De är förtjusta i goda ting att äta och dricka, särskilt det senare, och saknanr vilja att tygla sin aptit när skadan skett tillfredsställer de ofta sina begär i sådan utsträckning att de blir vanemässiga drinkare.

Solen stigande i Fiskarna ger mera energi och ambition, Jupiter, härskaren, stärker moralen, och Venus exalterad i detta tecken, ger väldig musikalisk talang, men accentuerar tendensen till tillfredsställandet av begäret efter alkohol, som fördärvar livet för så många lysande musiker.

När många planeter är i Fiskarna, kommer personen att ha ett hårt liv, eftersom han eller hon inte kommer att vilja ägna sig åt livets börda, utan kommer att älska att drömma; sådana människor blir eremiter; de söker bemästra de dolda lärdomsgrenarna, ockultism och mysticism; leds inte av förnuftets röst, utan snarare av sina sympatier och antipatier, och såvida de inte kan finna en sysselsättning som på annat sätt är isolerad från livets vanliga verksamheter och riktningar kommer de att känna sig malplacerade. De är benägna för att ådra sig fiendskapen från människor med vilka de kommer i intim kontakt, ingen förefaller komma överens med dem, och nästan alla, antingen han eller hon visar det eller ej, kommer att fatta motvilja mot dem.

Det finns, emellertid, en högre sida av Fiskarna; den person som befinner sig med Fiskarna i Ascendenten är i slutet av en utvecklingscykel och i början av en ny. Han står, så att säga, på tröskeln till någonting högre. Därför, är han vanligen inte i stånd att leva upp till det tecknets möjligheter som kräver självuppoffring och underkastelse på ett absolut Kristuslikt sätt. Tendensen är därför att driva på livets hav och drömma drömmar om framtida storhet. Denna tendens måste motverkas genom all tänkbar viljeansträngning, ty annars kommer livet att bli ett misslyckande, och senare kommer nödvändighetens stränga piska att användas för att sporra honom till handling.

### <h3 id="chapter-6">Kapitel VI: Planeternas inneboende natur</h3>

Den egenskap hos krut som förorsakar det att explodera under vissa omständigheter är varken god eller dålig, dess handlings egenskap är bestämd genom det sätt på vilket dess kraft används. När den befrämjar det allmännas välfärd kallas den god, ond när den används på ett sätt som inkräktar på vårt välbefinnande; så ock med planeterna, de är varken goda eller onda, var och en har sin inneboende natur och handlar på ett sätt som överensstämmer därmed utom då det förändras av omständigheterna under vilka dess styrka utövas. När vi känner till naturen hos ett tecken och naturen hos en planet kan vi kombinera de två, och sålunda erhålla en riktig tydning av det stellariska manuskriptet genom vår egen slutledning istället för att förlita oss på auktoriteter. Solen, till exempel, är het, full av livskraft, och utövar ett inflytande som upprätthåller vår kropp och själ. När dessa strålar faller på oss med moderat styrka gör den oss starkare och mera gladlynta, ty det finns en atmosfär av generositet, utåtriktad kärlek och vänlighet i Solen. Om Solen således vid födelsen är i det svaga tecknet, Kräftan, skulle verkan naturligtvis vara att modifiera den svaga konstitutionen beskriven i tecknens kännemärken här ovan; Solens hetta skulle ge en mera rödlätt hudfärg åt Kräftan-personen, den allmänna hälsan och förmågan till återställande skulle vara i väsentlig grad förökad, för att inte tala om de förändringar som skulle manifesteras i läggningen och ge mera ambition, hoppfullhet och livlighet åt temperamentet. Anta, å andra sidan, att Solen är i Väduren när det tecknet stiger vid en persons födelse, då kommer Solens eld, tillika med elden hos Vädurens tecken, att öka personens djärvhet och oförskräckthet till en sådan grad att de kan bli till dumdristighet, särskilt, om Mars, Vädurens härskare, också är där och ökar de krigiska tendenserna. Dessa drag är hos karaktären, men den fysiska kroppen kommer också att bli lidande av denna omåttliga hetta, blodet kommer att rusa fram genom ådrorna hos en sådan person likt ett Niagarafall av flytande eld, och februari kommer att vara ideligen återkommande, då den överflödande vitaliteten bränner ut den fysiska lindringen. Fanns den kalla, långsamma, tröga Saturnus där istället för Solen och Mars, skulle han kanske tillintetgöra nästan alla Vädurens både mentala och fysiska särdrag. Om vi betraktar Väduren symboliserad av en ugn i vilken en eld brinner, skulle det göra samma skillnad om den heta Mars, eller den kalla Saturnus, vore placerad där, som det gör skillnad om vi häller olja eller vatten i ugnen. På liknande sätt alstrar alla de andra planeterna olika resultat enligt deras inneboende naturer och olika kombinationer. Låt oss för klarhetens skull och som en snabbreferens först nedskriva det ord som beskriver varje planets starkast framträdande egenskap.

|           |                 | 
| --------- | --------------- | 
| Solen     | Liv             | 
| Venus     | Sammansmältning | 
| Merkurius | Förnuft         | 
| Månen     | Fruktsamhet     | 
| Saturnus  | Hinder          | 
| Jupiter   | Idealism        | 
| Mars      | Dynamisk energi | 
| Uranus    | Altruism        | 
| Neptunus  | Gudomlighet     |

I det föregående har planeternas väsentliga natur uppgivits; när de är välaspekterade av en annan planet intensifieras dessa naturliga egenskaper vad beträffar de välgörande planeterna, men ondskefullt aspekterad blir Venus natur, som är kärlek och rytm, till dårskap, utsvävningar och slöhet; Jupiters filosofi, laglydiga tendenser, nåd och högtsträvande aspirationer vänds till laglöshet, hänsynslöshet mot andra, och låga strävanden; Solens högtsträvande andlighet kommer att uttrycka sig blott som djurisk anda och fysisk hälsa. Vad gäller den lägre naturens planeter vänder goda aspekter från Mars begären mot konstruktiva mål, som väl reglerade aktiviteter, medan onda aspekter är ansvariga för begärets destruktiva uttryck. Saturnus, välaspekterad, ger mekanisk och praktisk organisationsförmåga i stånd att styra begäret. Den visar den begåvade, uthållige mannen i stånd till att ta itu med, och övervinna, materiella hinder; organisatören och initiativtagaren, den vetenskaplige forskaren som följer materiella banor. Liksom Jupiter, välaspekterad, anger den storsinnade filosofen, den väldige lagstiftaren, den uppriktige och ivrige prästen, faktiskt alla som har ädla och högtsträvande aspirationer, så anger Saturnus, ondskefullt aspekterad, den illasinnade sekteristen, bunden till sin trosbekännelse, materialisten, en fiende till samhället, antingen kyrka eller stat. Liksom Jupiter ger det högtsträvande, expansiva och välvilliga sinnet, så ger Saturnus, ondskefullt aspekterad, en ironisk, materialistisk och inskränkt tendens.

Det är underbart att begrunda hur de planetariska krafterna balanserar varandra så fullkomligt att universell jämvikt upprätthålls trots störningarna från de 1700 miljoner som bebor jorden allena, för att nu inte nämna andra sfärer. Varje ögonblick stör våra handlingar, individuellt och kollektivt, det jordiska jämviktsläget, och återställdes inte detta omedelbart, måste jorden lämna sin omloppsbana, rusa iväg och förstöras. Ej heller är fysiska störningar mäktigast i att störa eller återställa balansen, det är en villfarelse att förväxla fasthet och stelhet med styrka, som synnerligen grundligt förklarades i vår lektion Nr. 19, ”The Coming Force.” Ett tåg har ingen styrka självt, utan måste vara fast eftersom det påverkas av en osynlig gas kallad ånga. Det finns ingen kraft i en stel hammare; men driven av en pelare av flexibel vätska, såsom vatten, uppbackad av en elastisk kudde av komprimerad luft, driver den i luften lagrade kraften den mäktiga hydrauliska pistongen oemotståndligt genom vad som än kommer framför den. Sammaledes är subtila, stellariska strålar de faktorer som upprätthåller vår tunga planet i dess bana, och av människosläktet alstrade andliga störningar är naturligen den mest subtila kraft som stör jordens jämvikt.

Varje planet har sin motsats, och därför framkallar vi, varje gång vi utstrålar en planets egenskap, en motsatt strömning av korresponderande kraft, och genom verkan och återverkan från dessa krafter i och på oss i vår miljö lär vi oss livets läxor. Vibrerar vi till Venus kärleksstråle, kommer omedelbart Mars för att fresta, och försöker vända kärlek till lusta, men det beror på OSS huruvida vi förblir orubbligt dygdiga eller ger efter för lasterna. Söker vi Jupiters ideal; siktar vi mot att höja kvaliteten hos kyrka eller stat inbjuder ögonblickligen de saturniska krafterna till självupphöjelse, och vädjar till passionen för makt. OSS åligger det att förbli idealet troget och skörda lagrar som varar i evighet, eller ge efter för löftet om kortsiktig vinst eller värdelöst guld som vi återbetalar i sorg när Saturnus vänder och blir tuktomästaren. Varje horoskop visar tendenserna i även det oansenligaste liv, och möjligheten knackar på kontinuerligt. Må vi alla vara beredda att möta den som andliga astrologer.

#### <h4 id="how-to-test-the-horoscope">Hur horoskopet prövas</h4>

Ibland händer det att en tillfällig sinnesförvirring föranleder även den bästa av matematiker att begå ett misstag i sina beräkningar och om ett fel inträffar vid uppställandet av ett horoskop kan en ofantlig mängd arbete förslösas innan det upptäcks. Man kan enkelt verifiera kartans huvudsakliga punkter genom en hastig blick på Solens position. Den försiktige astrologen underlåter aldrig att göra bruk av denna metod, och vi rekommenderar den särskilt åt nybörjare vilka av naturen är mera fallna för att missberäkna än de som har lång erfarenhet.

När du har beräknat Solens plats och infört den i sitt rätta hus och tecken, notera omedelbart om dess position sammanfaller med dess faktiska placering i skyn vid den tidpunkt på dagen när barnet föddes. Om födelsen inträffade omkring soluppgången, måste Solen vara nära ascendenten; om mitt på förmiddagen borde Solen vara någonstans i elfte huset, om nära middagstid kommer Solen att finnas nära Mitthimlen i ett riktigt uppställt horoskop, och mitt på eftermiddagen är den i åttonde huset. Ett barn fött nära solnedgången har sin sol nära kuspen mellan sjätte och sjunde husen, och om födelsen inträffar omkring klockan 9 på kvällen, kommer Solen att vara i eller nära femte huset. När födelsen sker vid midnatt är Solen nära nadir, och ett barn född omkring klockan 3 på morgonen har Solen i eller nära andra huset.

Om du finner att Solen är i sin rätta position i förhållande till husen, kan du med förtröstan gå vidare med dina beräkningar och placera de andra planeterna. Om inte, har du begått ett misstag som måste rättas till innan du fortsätter.

När någon räcker dig ett horoskop beräknat av en annan astrolog och ber dig tyda det, titta först på födelsetiden och se sedan om Solen är i sin rätta position i förhållande till husen, och rätt tecken såsom bestämts av månaden, ty om du börjar tyda från ett felaktigt uppställt horoskop riskerar du att göra dig till åtlöje. Anta att Saturnus var på ascendenten och du anklagar personen för att vara melankolisk; när han förnekar indikationerna och du upptäcker att Mars och Merkurius borde vara där i Skorpionen, är det inte troligt att han kommer att acceptera dina förklaringar; han kommer mera sannolikt att håna astrologi och astrologer; inte heller kan vi förneka att en sådan fördömelse är berättigad från hans synpunkt. Var därför noga med att se på Solen. Andra misstag kan inträffa men detta är det allvarligaste och det lättaste att upptäcka.

### <h3 id="chapter-7">Kapitel VII: De tolv tecknens barn</h3>

#### <h4 id="the-children-of-aries">Vädurens barn</h4>

Födda 20:e mars till 21:a april

Vädurens hem är Mars, vilken är den dynamiska energins planets hem och är också det upplyftande tecknet för den livgivande Solen, därför är den en viktig källa av liv och vitalitet som manifesterar sig genom spirandet av de miljontals frön som bryter fram genom jordskorpan på våren och förändrar den vita vinterklädseln till en blomstersmyckad grön matta, och gör skogarna till ett bröllopsgemak för de parande fyrfota djuren och fåglarna.

Denna väldiga kraft finner också sitt uttryck hos Vädurens barn, de bubblar över av liv och energi i sådan utsträckning så att det ofta kan vara mycket svårt att tygla dem tillräckligt för att hålla dem inom säkerhetens och det sunda förnuftets gränser. De är i allra högsta grad självhävdande och aggressiva och alltid i ledningen då de föraktar att följa någon, de är turbulenta och radikala i alla sina tankar, idéer och handlingar. De är vågsamma på gränsen till dumdristiga. Vi finner också att de är giriga efter sitt arbetes frukter, då de aldrig kan få nog, och oavsett hur mycket de än förtjänar är de i allmänhet fattiga då de förbrukar lika frikostigt och tanklöst som de förtjänar. De blir utmärkta arbetsledare och förmän, eftersom de själva är fyllda av vital energi och ambition har de förmågan att ingjuta sin energi i underordnade eller tvinga dem att arbeta när det är nödvändigt. Men just därför att de är så impulsiva och överilade saknar de anlaget att skapa själva. De är allvarliga och eldiga i allt de företar sig, de kan inte göra någonting halvhjärtat, och därför, om de en gång ansluter sig till en sak, social, politisk eller religiös, kommer de att arbeta för den saken med hela sin energiska naturs kraft och energi. Men om å andra sidan ett Vädurens barn blir beroende av en last vänder hela dennes väsens intensitet mot tillfredsställandet av denna särskilda del av den lägre naturen. Därför har föräldrar till Vädurbarn ett mycket stort ansvar att inför dem genom föreskrifter och exempel statuera den ädlaste och bästa formen av uppträdande de är i stånd till, då detta troligtvis är Zodiakens mest lättpåverkbara tecken, och de vanor som formas, de läxor som lärs i barndomen och ungdomen kommer individen förhoppningsvis att hålla fast vid genom livet och göra honom antingen mycket god eller mycket ond. Var särskilt noga med att inprägla avhållsamhet från alkoholhaltiga drycker, för om ett Vädurens barn blir beroende av dem står han bortom all räddning och drabbas ofta av delirium.

#### <h4 id="the-children-of-taurus">Oxens barn</h4>

Födda 21:a april till 22:a maj

Den 21:a april, inträder Solen i Oxens, tankens, zodiakala tecken, och förblir i detta fram till den 20:e maj och därför har barn födda mellan dessa datum en särskild anstrykning av detta teckens karakteristika. Oxen behärskas av kärlekens planet Venus, och därför har tankens barn en i grunden vänskaplig och godhjärtad läggning, men när de väl tänkt ut en idé håller de fast vid den med envishet, de är mycket harmsna över motsägelser och mycket svåra att övertyga om att de har begått ett misstag, men när man en gång har lyckats visa dem att de har fel kommer deras nedärvda kärlek till rättvisa och sanning att mana dem till att erkänna sina misstag och försöka rätta till dem. De har en mycket stark och bestämd vilja så att när de ställer upp ett mål för sig själva eller har bestämt sig för att göra någonting fortsätter de vanligen att arbeta med lugn och uthållighet tills de uppnått framgång i vad de än föresatt sig. De har också en god verkställande förmåga och har möjligheter inta ledande positioner där de har andra under sitt befäl. Fastän de är mycket vänskapliga och angenäma i andras sällskap har de en stark tendens att söka ensamhet och bli mycket självcentrerade. De förefaller att omedvetet sätta upp en skiljemur mellan sig själva och andra människor så att det är svårt att bli intimt bekant med dem. Oxens barn är mycket angelägna att tillfredsställa sina begär efter materiella ägodelar och de är vanligen också mycket framgångsrika i att förvärva dem då de förutom att själva ha goda inkomstmöjligheter ofta är mottagare av arv. Men de vill inte ha rikedom för dess egen skull så mycket som för nöjet och bekvämligheten de kan få ur den, de är mycket förtjusta i bekvämligheter och lyx, konst, musik, drama och andra förfinande inflytanden i livet.

Oxens barn har ett överflöd av vitalitet att starta med, men de är i hög grad benägna för att gå till överdrift i arbete eller lek, förslösa sin energi och bli sjuka som en följd därav. De är särskilt dragna till bordets nöjen, de frossar i fet föda som senare kan ge dem en tendens till besvär med ämnesomsättningen, förstoring av levern, hjärtsjukdom och blodträngning i njurarna. Dessa sjukdomar bidrar till att göra dem olyckliga senare i livet, därför borde föräldrar framför allt inprägla enkelhetens dygd i dem, inte endast genom föreskrift utan genom exempel, då dessa Oxens barn har mycket snabb uppfattningsförmåga och de kommer med lätthet att se att ”mor och far säger åt mig att äta litet men själva äter de så mycket de vill.” De borde också läras att motionera mycket som ett medel till att befordra hälsan, ty Oxens barn är rätt håglösa till sitt sätt, men som tidigare sagts har de, emellertid, en högst underbar vitalitet särskilt om de föds vid soluppgången och fastän de kan bli utsatta för de nämnda sjukdomarna får de vanligtvis ett långt liv och ett rättfärdigt mått av allmänt god hälsa, rikedom och lycka.

#### <h4 id="the-children-of-gemini">Tvillingarnas barn</h4>

Födda 22:a maj till 22:a juni

Tvillingarnas barn är fenomenalt snabbtänkta och vakna, de har också anlag för att uttrycka sig klart och koncist, därför är de alltid trevligt sällskap. Konversationen saktar aldrig av när de är närvarande, ibland är de faktiskt hemfallna till att monopolisera den helt och hållet, men oftast är de så intressanta att andra människor är glada för att få lyssna. De förvärvar lärdom mycket snabbt och är mycket välinformerade om de flesta ämnen. De har ett gott minne så vad de har vunnit går inte förlorat, givetvis förutsatt att horoskopet i övrigt är väl aspekterat och konfigurerat. När det är allvarligt skadat finner vi Tvillingarnas brister pekande i motsatta riktningar, då kan de vara oförbätterliga pratmakare, som undvikas av alla som har möjligheten att komma ur deras väg. Det viktiga att komma ihåg med dessa barn är att de har anlag för att uttrycka sig, och för att åtskilligt kan göras under barndomens dagar för att forma karaktären på ett sådant sätt att den uttrycker sig själv samstämd med andras och till allmänt gagn för barnet och dess omgivningar, vilket kommer att vara till hjälp för barnet senare i livet.

Tvillingarnas barn är, allmänt sagt, mycket vänliga och förbindliga till sin läggning, och lätta att komma överens med. De har lätt för att anpassa sig själva till andra människor och omständigheter och att göra sig oumbärliga och på det sättet skaffar de sig vanligen många vänner och få fiender. De har en flackande läggning och älskar att resa runt från en plats till en annan. De utmärker sig i vetenskapliga eller skrivande verksamheter, som andras agenter eller representanter där deras merkuriska talanger finner en väg till uttryck.

Ur det moraliska perspektivet är det inte bra att ha en flexibel natur. Tvillingarnas barn faller alltför lätt offer för smicker och är därför benägna för att omedvetet ledas in på villovägar. Det borde vara målet för dessa barns föräldrar att framhålla den raka och smala vägens ideal och betona denna idé i deras sinnen så att de aldrig under några omständigheter avviker från den.

Tvillingarnas barn är mycket spända och nervösa och därför blir de lätt oroade och irriterade, vilket återspeglas i deras handlingar och deras kroppsliga hälsa. Av det skälet borde föräldrar med barn födda denna månad vara överseende med dem i deras plötsligt uppflammande humör då de är mycket snara till tal under vrede, de behöver då ett lugnande svar hellre än en förebråelse, i avsikten att de kan bli hjälpta att övervinna problemet medan de är unga och att stärka den moraliska konstitutionen i detta avseende. När ett Tvillingbarns horoskop är skadat finns det stor benägenhet för någon rubbning hos lungorna och Tvillingbarn kommer att vara mycket behjälpta om de lärs vederbörliga andnings- och kroppsövningar, det kommer åtminstone att minska tendenserna och kanske helt och hållet övervinna dem. Tvillingbarn växer sig vanligen mycket långa och raka. De är människor som ser bra ut med en snabb gång och hastiga rörelser, och deras hudfärg kan vara antingen ljus eller mörk enligt planeternas placeringar och former.

#### <h4 id="the-children-of-cancer">Kräftans barn</h4>

Födda 22:a juni till 23:e juli

Vattentecknet Kräftan är ett av de svagaste i zodiaken vad vitalitet beträffar och när det står på den östra vinkeln i individens horoskop kommer det alltid att ge en rätt svag kropp, men detta är vanligtvis inte tillämpligt på barn födda under tiden när Solen är i Kräftan, ty Solen är givaren av livet, och dessa barn är därför mera lyckosamma med avseende på vitalitet än de barn som har Kräftan i stigande.

Kräftans barn är vanligen mycket försagda och tillbakadragna, ändå vill de ha och behöver vänskap och sympati, fastän de är mycket känsliga i att söka det, men när de väl blir bekanta kan de tidvis vara mycket fordrande mot sina vänner, även behärskande i sitt sätt att skicka dem hit och dit. Samtidigt, måste det sägas att de är mycket samvetsgranna i allt som anförtros dem, med betydande diskretion i vad de än gör, så att man tryggt kan lita på att de behåller en hemlighet eller uträttar ett uppdrag. Kräftans tecken behärskas av den rastlösa Månen, och därför är förändring av bostadssort, ställning, bana, och av allt sådant, ganska ofta förekommande i dessa barns liv. Samtidigt kan de inte kallas ombytliga och nonchalanta ty de är mycket ihärdiga när de har åtagit sig att utföra ett visst arbete eller åläggande, de står fast vid det tills det är slutfört. Ej heller rusar de på måfå in i någonting, det finns faktiskt tidpunkter då de tenderar att vara för försiktiga. I synnerhet när det finns fara för skada är de nästan fega , de är också ofta hemfallna åt ängslan och oro.

#### <h4 id="the-chidren-of-leo">Lejonets barn</h4>

Födda 23:e juli till 24:e augusti

Lejonets tecken behärskas av den livgivande Solen, och det kallas Zodiakens kungliga tecken, därför förlänar det barn som är födda under dess inflytande en högsint, ambitiös och strävande natur. De är av Mästarens släkte och blir goda ledare men har svaga anhängare. Då de själva är ädla och högtsträvande till sin karaktär föraktar de enkla och lumpna ting och ej heller kommer de att nedlåta sig till att utföra en låg handling ens under stor provokation eller under egennyttans starka drivkraft. Deras kärleksnatur är mycket stark och het. Inget besvär eller offer är för stort för att tjäna dem de älskar. De är lojala och riktiga vänner i vått och torrt. Lejonet är ett fixerat tecken och ger sina barn betydande viljestyrka, så att de vanligtvis är i stånd att bana sig väg till toppen trots alla handikapp och hinder. De är mycket fixerade i sina åsikter och om de ansluter sig till någon sak kommer de vanligtvis att stå fast vid den och arbeta för den på det mest entusiastiska sätt. De gör aldrig någonting halvhjärtat, för då Lejonet är ett eldtecken utrustar det dem med styrka, vitalitet och entusiasm. Lejonet ger också sina barn ett gott minne. De föregående tendenserna indikeras när Solen är någorlunda väl aspekterad i horoskopet, men om den är skadad av Mars, eller någon av olycksbringarna, är naturen förändrad, så att individen blir bombastisk, skrävlande och dominerande, en som inte är att lita på inom någon av livets avdelningar, och en otrogen make eller maka, eller en illojal vän, en som inte kommer att tveka att nedlåta sig till någon gemenhet . Han är då precis lika ond som Lejonet med den väl aspekterade Solen är god, detta enligt principen att det starkaste ljuset alltid kastar den längsta skuggan. Lejonets principiella brist är ett hetsigt humör, men de är inte långsinta, och när de har visats ha fel är de alltid redo att be om ursäkt och gottgöra. De är storsinta, även mot sina bittraste fiender.

#### <h4 id="the-children-of-virgo">Jungfruns barn</h4>

Födda 24:e augusti till 23:e september

Jungfrun, zodiakens sjätte tecken, behärskas av Merkurius, förnuftets, uttryckets och fyndighetens planet. Det sägs, och med betydande sanning, att kärleken är blind, för om man skulle se den älskades brister skulle den förhärskande passionen aldrig finna uttryck. Därför är Jungfruns barn som styrs så pass mycket av intellektets planet inte medkännande, utan böjda för att vara cyniska, kritiska och skeptiska mot allting som inte är vetenskapligt bevisligt för förnuftet och sinnena. De är mycket snabba mentalt, fastänt alltför ofta benägna för att ”bortsila mygg,” och fastän de sällan ”sväljer kameler,” hamnar de i en slentrian där de blir trångsynta och fanatiska. De är rätt lata själva och förtjusta i att ta det lugnt, men de tycker om att mana på andra, och kan vara översittaraktiga gentemot underordnade. Av det skälet förorsakar de ofta fiendskap av varaktig natur, men när de blir vänliga mot någon blir de också mycket goda vänner och behandlar sina vänner väl. Den av detta tecken bibringade merkuriska läggningen ger många miljöombyten och därför knyts ständigt nya förbindelser och vänskapsband. De är mycket förvärvslystna och tänker alltid på möjligheter att skaffa sig en bättre plats finansiellt, socialt och ekonomiskt. Det kan också sägas att de förtjänar befordran då de är i högsta grad flitiga där de ser att en belöning därigenom kan vinnas. De är också mycket snillrika och rörliga, förtjusta i studiet av vetenskap, särskilt kemi, diet och hygien, och många av dem blir extrema vurmare för föda. Då Jungfrun är det Sjätte tecknet antar dessa människor Sjätte husets karakteristika och är därför mycket sensitiva för antydningar om dålig hälsa, så att om de någonsin blir fångade av sjukdomars tentakler saknar de ofta den nödvändiga viljestyrkan till att lösgöra sig med resultatet att de då vanligen blir kroniska invalider eller kanske snarare tror sig själva vara det, ty det kan sägas att dessa människor förefaller att harmas över varje ansträngning att muntra upp dem och få dem ur deras särskilda sjukdoms grepp, verklig eller inbillad. De verkar faktiskt njuta av dålig hälsa, och de söker alltid efter medlidande, fastän som vi märkte i början av denna läsning, de är långsamma i att skänka detsamma åt andra. Om de kan hålla sig ur sjukdomens grepp, blir de ofta utmärkta sköterskor och har ett mycket gott inflytande på de sjuka.

#### <h4 id="the-children-of-libra">Vågens barn</h4>

Födda 23:e september till 24:e oktober

Vågen är zodiakens sjunde tecken. Barnen som är födda under detta tecken behärskas av kärlekens planet, Venus. Vågens symbol i den illustrerade zodiaken är ett par vågskålar och detta redskap beskriver grafiskt deras principiella karakteristika. Vågens barn är mycket ivriga i allting de gör, de kan ägna sig åt ett kall eller en bisyssla med en nitälskan och entusiasm som för ögonblicket utesluter alla andra ting från deras synpunkt, men efter en tid kan de överge det lika plötsligt, ägna sig åt någonting annat såsom en affär, en vurm eller en hobby, och fullfölja det med en motsvarande energi och helt absorberande intresse. Detta är faktiskt en av deras principiella brister, och de finner det mycket svårt att slå sig ned med någonting definitivt, och att fortsätta det med tålamod och uthållighet tills de nått framgång.

Vågen är det tecken där Solen växlar från den norra till den södra hemisfären, den korsar ekvatorn där, och följaktligen är Solen mycket svag vid den tidpunkten. Den är ”den stora livgivaren” som nu går in i de mörka vintermånaderna, och därför är Saturnus, mörkrets planet, exalterad i Vågen. Således finner vi två naturer markant uttryckta i barn som är födda under detta tecken, en är Solens som är gladlynt och optimistisk, den andra är Saturnus, som är surmulen och melankolisk. Och detta uttrycker sig i Vågens barns föränderliga natur, ibland är de uppe i sjunde himlen, optimistiska och entusiastiska, gladlynta och lyckliga, sedan väger vågskålen lika plötsligt över och utan synbar orsak förefaller de vara nere i orons och melankolins håla som om de inte hade en enda vän i världen. De skaffar sig faktiskt många vänner då de har en i grunden vänlig läggning, alstrad av Vågens Dam Venus, men de har också ett hetsigt humör, ändå hyser de lyckligtvis inte illvilja. De är oerhört förtjusta i nöjen i allmänhet men har en särskild sympati för konst och musik.

#### <h4 id="the-children-of-scorpio">Skorpionens barn</h4>

Födda 24:e oktober till 23:e november

Skorpionen behärskas av Mars, den dynamiska energins planet, och därför är barn födda under denna månad när Solen passerar genom detta tecken fyllda av en inneboende kraft som måste få ett utlopp någonstans och på något sätt. De delar alla de martialiska egenskaperna, antingen goda eller dåliga, enligt det sätt på vilket Solen är placerad och aspekterad, och de är alltid redo att ägna sig åt en dispyt eller ett gräl, antingen för egen del eller någon annans, de är aldrig nöjda med halvmesyrer, antingen går de till den ena eller andra ytterligheten, god eller dålig. De som uppvisar Skorpionens goda sida har lysande konstruktiva och verkställande förmågor. De är bryska men ärliga och rättvisa, outtröttliga arbetare, och alltid redo att offra sig själva för andras goda genom att göra uppror mot förtryck eller på andra sätt osjälviskt arbeta för den sak de har tagit sig an. Men de som uppvisar Skorpionens dåliga sida vägrar inte endast att själva arbeta utan blir demagoger som uppeggar andra till anarki och laglöshet och förstörelse. Dessa människor är sociala orosstiftare och mycket farliga för samhället. Men här finns ett försonande drag hos dem och det är att de inte är bedrägliga, vad de än gör är det öppet och ärligt. Skorpionens barn har vanligen ett mycket nyckfullt humör och en sarkastisk tunga som bits likt skorpionens sting, när de vänder den sidan av naturen till. Därför borde dessa barns föräldrar så tidigt som möjligt och genom alla medel som står i deras makt lära dem självkontroll, och också bemöda sig om att uppmjuka Mars stråle och bibringa dem en vänligare anda. Detta kan vara mycket svårt eftersom Skorpionens tecken ger en mycket bestämd natur. Under barndomens år är den ändå i viss utsträckning mycket formbar och kan då bäst påverkas. De har en mycket stark och livlig fantasi, med ett redigt, förslaget och genomträngande sinne, också en personlig magnetism som gör dem mycket attraktiva för dem med vilka de kommer i kontakt. De förefaller vara mycket nöjda i militärlivet där det finns skarp och strikt disciplin. Särskilt noga borde man vara med att lära dessa barn sexuell hygien, då Skorpionens tecken behärskar fortplantningsorganen och de utdrivande organen, vilkas funktioner stimuleras av Solen i Skorpionens närvaro, så att om individen inte är moraliskt och fysiskt ren, kan mycket besvär förväntas. Dessa barn blir också utmärkta kirurger och om de läras att använda kirurgi endast för konstruktiva syften kan de göra åtskilligt gott i världen. Allt detta beror i betydande mått på den tidiga träningen, då det finns en destruktiv sida av Skorpionens natur som skulle göra det mycket farligt ur andlig synpunkt för en sådan person att ägna sig åt ett kall som ger utrymme för felbehandling, han skulle då enligt konsekvensens lag ådraga sig en mycket dryg skuld, som måste betalas i sorg och lidande antingen i detta liv eller senare.

#### <h4 id="the-children-of-sagittarius">Skyttens barn</h4>

Födda 23:e november till 22:a december

Skytten behärskas av Jupiter, den väldiga välgörande planeten, och det kan sägas allmänt att de som är födda när Solen är i detta tecken från den 23:e november till den 22:a december är mycket omtyckta i det samhälle där de rör sig. De är hjärtliga och jovialiska till sin läggning, furstar bland människor, mycket förtroliga, och deras bekanta är i allmänhet glada att se dem. Det föds två mycket olika klasser under detta tecken. I den illustrerade zodiaken, representeras Skytten som en kentaur, till hälften häst och till hälften människa, och en del av dem som föds under dess inflytande beskrivs väl av djuret som är en del därav, ty de är lekfulla till sin natur, beredda att spela på en hästs snabbhet till varje odds eller att satsa sin sista krona på ett parti kort. De tycker om ”att ha riktigt trevligt (kul)” och deras moraliska natur är av enkelt slag, lämpligen beskriven av djuret som är en del av symbolen, så att de inte har några skrupler med avseende på tillfredsställandet av sin aptit, passioner och begär. De saknar respekt för både lag och vanlig moral, således återfinns de ofta bland den kriminella klassen. Men de av Skyttens barn som symboliseras av kentaurens mänskliga del, siktar aspirationens båge mot stjärnorna, är så olika det ovannämnda som dag och natt, ty de är ytterst idealistiska, moraliskt laglydiga, ädla karaktärer som tillvinner sig respekten från samhället i allmänhet och särskilt från dem med vilka de kommer i intim kontakt. Därför blir de med tiden samhällets stöttepelare och erhåller ofta positioner av ära och högre tjänst i Stat eller Kyrka som domare eller präster. De är mycket ortodoxa och konservativa i sina åsikter och överdrivet nogräknade i sitt iakttagande av alla seder och traditioner vad beträffar de tider i vilka de lever, men de är inte progressiva, därför att de värdesätter sina samtidas åsikter mycket högt och ser sig sällan föranledda att omfatta några progressiva idéer som kan äventyra den av dem från samfundet åtnjutna aktningen. De tror fullt och fast på formalismens nödvändighet. Därjämte är de, emellertid, kärleksfulla och välvilliga, ömma och medkännande, man kan alltid lita på att de bistår varje altruistisk rörelse, och fastän de är vänliga till sin natur och eftersträvar att undvika gräl för egen skull, kämpar de ibland med väldig iver och stort mod för andra som har skadats och för vilka deras sympatier har väckts, således är de beundransvärda advokater.

Skyttar är vanligen utmärkta konversatörer, de är kvicka och slagfärdiga och är förtjusta i att hänge sig åt talekonst. Deras framföranden av minnesupplevelser och intressanta sätt att återge erfarenheter fängslar alltid publiken. De är mycket stolta och har stort självförtroende.

#### <h4 id="the-children-of-capricorn">Stenbockens barn</h4>

Födda 22:a december till 20:e januari

Stenbocken behärskas av Saturnus, hindrets planet, därför är dessa barns vitalitet mycket låg och de är svåra att uppfostra, men när en gång den späda barndomen är över gör det saturniska framhärdandet sig känt och de håller fast vid livet med en häpnadsväckande ihärdighet så att de ofta blir mycket gamla. De är ofta utsatta för förkylningar och deras främsta riskkällor är fall och blåmärken. Stenbockens barn är vanligen blyga och försagda i främlingars närvaro men när de har blivit vana vid människor visar de sin dominerande natur och eftersträvar att få alla omkring dem att foga sig efter deras vilja. Tecknets saturniska egenskaper gör dem avundsjuka och misstänksamma mot andras motiv. Därför tycker de mycket om detektivarbete. De kommer att följa ett spår med ofelbar instinkt och orubblig uthållighet som aldrig ger upp så länge som det finns den avlägsnaste chans till framgång. Det är fördelaktigt att vara vän med Stenbockar och ofördelaktigt att göra sig till ovän med dem, då de finner det mycket svårt att förlåta en verklig eller inbillad oförrätt eller skada och grubblar alltid över varje mot dem begånget fel. Om de å andra sidan skänker sitt förtroende eller vänskap är de också konsekventa i den sfären. De är mycket eftertraktade av andra människor och de har lysande verkställande förmåga på grund av de av Saturnus förlänade ovanliga egenskaperna och koncentrationen. De är födda ledare och organisatörer men förändras under begränsning och ogillar särskilt att ta order av andra. När de placeras i en sådan underordnad ställning och inte får sin vilja fram blir de dystra, ordkarga, lynniga, pessimistiska, retliga, och hemfallna åt att oroa sig. Stenbockens barn har vanligen en obenägenhet för äktenskap och är sällan väl till mods om de inträder i det gifta ståndet. Föreningen är vanligen barnlös eller så är barnen fåtaliga.

#### <h4 id="the-children-of-aquarius">Vattumannens barn</h4>

Födda 20:e januari till 19:e februari

Vattumannens barn är rätt blyga och tillbakadragna till sin natur. De tycker om att hålla sig och sina tankar för sig själva mer än vad som är bra för dem, om denna böjelse i naturen ges fritt spelrum, har den en tendens att alstra melankoli och göra dem till eremiter. De har ett tystlåtet, anspråkslöst sätt som tillvinner dem många vänner och deras hemliv är vanligen idealiskt. De är i allmänhet tillgivna och mycket intagande och vänliga till sin läggning, de är alltid redo att böja sig för en älskads åsikt och redo att ge efter på en punkt för harmonins skull. Då Vattumannen är ett fast tecken är de, dessutom, mycket beständiga i sin tillgivenhet såväl som i andra ting.

Vattumannen är ett intellektuellt tecken och dess barn har vanligen en god mentalitet, eftersom det saturniska härskarskapet ger djup åt sinnet, och den uraniska strålen ger dem intuition och en böjelse för vetenskap, litteratur och filosofi. De är anmärkningsvärt framhärdande i allting de företar sig, och är därför vanligtvis i det långa loppet framgångsrika. Då Vattumannen är det 11:e tecknet deltar det också i de av det 11:e Huset behärskade egenskaperna, därför är Vattumannens barn vanligen omtyckta bland sina bekanta och har många vänner. Vattumannens barn är mycket stolta över och måna om andras uppskattning. Deras största brist är att de med anledning av saturniska drag är något hemfallna åt att oroa sig. Liksom Lejonen är de starka i sina sympatier och antipatier, de kommer att göra allt för dem som har vunnit deras tillgivenhet, men harmas över varje försök att mana på dem, och är under sådana betingelser ytterst envisa, de är faktiskt mycket styvsinta i sin mentala attityd, och när en åsikt en gång har formats förändras den inte med lätthet. De är så pass känsliga för de mentala betingelserna omkring dem att det påverkar deras fysiska välbefinnande kanske mera än de är medvetna om då detta är ett av de allra känsligaste tecknen.

#### <h4 id="the-children-of-pisces">Fiskarnas barn</h4>

Födda 20:e januari till 20:e mars

Fiskarnas barn är utpräglat negativa till sin läggning, utsatta för växlande humör, och är, likt Vattumannens barn, mycket känsliga för den mentala atmosfären i sin miljö. Av detta skäl är det av största vikt att föräldrar till dessa barn under barndomen skyddar dem mot dåliga kamraters inflytanden, då det gamla ordspråket "dåligt sällskap fördärvar goda seder” är tillämpligt med tiofaldig styrka på dessa barn, och de kommer att absorbera gott eller ont med samma lätthet. Så innan de har lärt sig att själva välja de goda tingen, är det synnerligen nödvändigt för deras föräldrar att skydda dem. De har också en stark tendens till medialitet och om de tas in i seanser finns det en stor fara för att de kan bli kontrollerade av andar. Dessutom, med en så ytterst flexibel natur kan de aldrig uppbjuda tillräcklig viljestyrka för att befria sig själva från inflytandet när de en gång har blivit utsatta för det, och det kan förstöra hela deras liv.

Dessa barn är mycket fredliga till sin läggning och lider hellre skada än att kämpa för sina rättigheter, inte på grund av att de inte bryr sig, ty de är mycket avundsjuka i synnerhet när de föds i tecknets senare del, utan på grund av att Fiskens natur är ovilliga till ansträngning, och i allmänhet gör de sig inte besvär med att kämpa för sina rättigheter. På ren svenska är de lata. Därför borde föräldrarna se till att en viss mängd arbete tilldelas dem under de tidigaste åren, ty det är då som vanorna formas och naturen är som mest formbar. De kan vid den tiden lära sig att vara plikttrogna med mycket mindre ansträngning än under livets senare stadier. Men när en gång Fiskarnas barn har börjat utföra ett arbete kommer det troligtvis att vara en överraskning för andra att betrakta dem och se det metodiska sätt på vilket de griper sig an arbetet tills uppgiften har fullbordats med till synes mycket liten ansträngning. Ärlighet är en annan av Fiskarnas barns dygder, de är vanligen pålitliga och håller tand för tunga, så att man kan anförtro dem hemligheter och lita på att de inte kommer att svika förtroendet.

Fiskarnas barn är i allmänhet vänliga och medkännande, hjärtliga och älskvärda till sitt sätt, egenskaper som givetvis kommer att bringa dem många vänner. De är notoriskt förtjusta i goda ting att äta, de frossar i tung föda, och har också lätt för att tycka om rusdrycker. Om dessa tendenser tillåts att utveckla sig kommer de givetvis att förstöra livet, och dessutom föra med sig sjukdomar i släptåg. Därför borde föräldrarna till dessa barn sträva efter att genom regler och goda exempel lära dem det enkla livet, måttlighet och kontroll över aptiten under de år då vanor formas, och dessutom skydda dem mot alltför ansträngande motion som inte ens Fiskarnas barn kommer att dra sig för i barndomen när livskraftens överflöd sporrar dem. Då kommer dessa läxor inte att vara utan resultat senare i livet. Barnet som genom sina föräldrars hjälp har lärt sig i barndomen att behärska sina stjärnor kommer att vara både friskt och sunt, respekterat och älskat på grund av goda vanor, och kommer att till fullo njuta av livet. Dessa barn behöver, i korthet, en mycket noggrann uppfostran för att rädda dem från deras onda tendenser och låta de goda framträda, men det är just vad sådana själar kommer till föräldrarna för. Deras behov är föräldrarnas chans att skapa väldig och underbar själslig tillväxt.

### <h3 id="chapter-8">Kapitel VIII: Solen, livgivaren</h3>

Solen, solsystemets fasta centrum, är erkänd av alla som den fysiska livgivaren även av dem som inte tror på någonting överfysiskt, det är uppenbart för alla genom personlig iakttagelse att morgonsolens horisontella stråle påverkar oss på ett annat sätt än den lodräta strålen vid middagstiden, och att strålarna på sommaren bär med sig en livskraft som inte bara gör att fälten grönskar utan också påverkar det mänskliga temperamentet och utrustar oss med en vital energi, mod och en förhoppningsfull anda främmande för de mörka och dystra vintermånaderna. Denna dysterhet är ständigt märkbar i temperamentet hos människor som lever långt norrut, där frånvaron av solljus gör livet till en kamp som inte lämnar någon plats för livets lekfullhet, medan i länder där överflödet av solljus minskar bekymren för existensen, människornas temperament på motsvarande sätt är livligt , hoppfullt och soligt.

I horoskopet, bestämmer varje planetarisk stråles vinkel vid födelsen det livsområde den kommer att påverka. Om barnet föds vid middags timmen när Solen är i Zenit, kommer dagsstjärnan att framträda i horoskopets 10:e hus och medföra yrkesmässig befordran. Om barnet föds vid midnatt när Solen är rakt nedanför födelseplatsen skulle dess inflytande ske genom Fjärde Huset, och den skulle ge en ljus ålderdom till det då födda barnet.

Det finns tre olyckliga vinklar för Solen. Barn födda kort efter solnedgången har en i Sjätte Huset, som indikerar sjukdom, och då Solen är livgivaren minskar denna position vitaliteten och förmågan till återställande. Eftermiddagens mellersta del placerar Solen i Åttonde Huset. Detta är huset varigenom de med döden förbundna krafterna handlar, och logiskt, är Livets Herre malplacerad i Dödens Hus. Andra Huset visar vilken inkomst vi erhåller genom våra egna ansträngningar, och då det Åttonde Huset är beläget mitt emot det Andra avslöjar det de inkomstkällor för vilka vi inte personligen utövar någon ansträngning, det vill säga, testamentsgåvor, pensioner eller förläningar av offentlig natur. Vi har känt människor med Solen i Åttonde Huset som förvärvat ofantliga summor, miljoner i ett fall, genom spekulation i stadsobligationer. Sådana personer hotas ofta av döden och ibland undkommer de ofta med en hårsmån, men även med de bästa aspekter till Solen uppnås sällan en mogen ålder.

När ett barn föds kort efter soluppgången är Solen i Tolfte Huset, vilket är vägen varifrån vi skördar våra sorger, och det har varit vår erfarenhet att en sådan persons tidiga liv omsluts av besvär av ett eller annat slag.

När en persons ascendent är tveksam och den plats i Zodiaken som förefaller passa närmast för Solen till Tolfte Huset, har författarna ofta funnit att den exakta ascendenten kan säkerställas genom att fråga individen om hans barndomstid var svår på grund av föräldrarnas fattigdom och därav följande begränsningar under några år just efter födelsen. Detta har skett i alla fall där man funnit att alla de andra i horoskopet inpassade händelserna styrkte en framgångsrik metod att fastställa den riktiga Ascendenten, så att antalet grader från Ascendenten till Solen, den senare belägen i Tolfte Huset, skulle indikera antalet år i fattigdom, då Tolfte Huset leder till begränsning i det avseendet, i synnerhet när Solen befinner sig där vid födelsen. När Solen genom progression har passerat genom Tolfte Huset och kommer in i ascendenten, börjar saker och ting att ljusna för den berörda individen, och när den med tiden passerar genom Andra Huset kommer han att ha en period av finansiell framgång, men som uppgavs ger Solen i Tolfte Huset, just ovanför ascendenten, vanligen ett mycket fattigt hem åt barnet under livets tidiga år. Om Fiskarna är där kommer orsaken i allmänhet att finnas i tröghet och ett begär efter rusdrycker från föräldrarnas sida, vilket sålunda får dem att försumma sin avkomma.

De av en välplacerad Sol skänkta egenskaperna är värdighet, viljestyrka och mod, både fysiskt och moraliskt, en högtsträvande stolthet och en intensiv heders- och ansvarskänsla som gör individen särdeles pålitlig, en gedigen ärlighet och ett hat mot allt småsint, lömskt eller bedrägligt. Den gör honom oföränderlig i kärlek, trofast i vänskap och generös även mot fiender. En Sol som är i primär dignitet, exalterad eller välplacerad bringar vänskap från människor i position att bevilja betydande tjänster och bistå individen materiellt i hans bemödanden om att göra framsteg.

När Solen är skadad och svag genom tecken och position manifesteras de motsatta egenskaperna, bombastisk självsäkerhet, och skrävel, kärlek till smicker och önskan om att vinna eller försvinna, men inget mod till att möta motstånd, hängivelse åt den lägre naturen och ett förslösande av livskraften med en därav följande förlust av hälsa och styrka. När Solen är svag är individen inte att lita på, han betraktar sina löften som bröd, till för att brytas, och på grund av dessa drag förblir sådana människor alltid i obemärkthet.

I världen i stort betecknar Solen arbetsgivare och dem i omedelbar auktoritet över individen, såsom domare och andra regeringsämbetsmän, och när livets nödlägen sätter en person i kontakt med dem kommer han att genom deras försorg erhålla den behandling han genom sin Sol förtjänar.

Solen som är maskulin är den äkta hälftens signum i en kvinnas horoskop (och den feminina Månen tjänar ett liknande syfte i en mans karta), alltså är en välplacerad Sol en av indikationerna på att en man kommer att bli en god make, och en oaspekterad, svag eller skadad Sol ger honom en tendens att försumma sin härd och sitt hem.

Som ett allmänt signum på hälsa härskar Solen principiellt i maskulina horoskop (och Månen i feminina horoskop), men båda himlakropparna är viktiga. Det kan emellertid sägas, att en mans hälsa inte blottställs så mycket genom angrepp på Månen som av en svag Sol, och vice versa, lider en kvinna mera om hennes Måne är skadad än om hennes Sol är ondskefullt aspekterad.

#### <h4 id="the-sun-in-the-twelve-houses">Solen i de tolv husen</h4>

##### <h5 id="the-sun-in-the-first-house">Solen i första huset</h5>

Solen är vitalitetens källa. Första Huset betecknar vår kroppskonstitutionella betingelse och vårt barndomshem, följaktligen bidrar Solen väl aspekterad i Första Huset till stigandetecknets vitalitet och ökar på de återställande krafterna. Den förgyller livet under barndomens dagar stabiliserar naturen, gör individen mera gladlynt och sällskaplig, ambitiös att lyckas i livet, modig i att övervinna hinder. Livsåskådningen är glad och optimistisk, följaktligen är möjligheterna till framgång ökade. Människor med Solen i denna ställning älskar att leda och utöva auktoritet över andra, de är mycket måna om uppskattning och är uppriktiga och ärliga i sina förbindelser.

När Solen är skadad i Första Huset, nedsättes vitaliteten, individen blir försagd och vacklande, i avsaknad av mod och ambition, följaktligen är möjligheterna till ett framgångsrikt liv små såvida inte flera andra aspekter är goda, och på så sätt modifierar denna betingelse.

##### <h5 id="the-sun-in-the-second-house">Solen i andra huset</h5>

Detta visar att individen kommer att finna gunst hos människor i positioner att kunna främja hans materiella välmåga och kommer att vara till hjälp med att vinna ett komfortabelt liv, men det ger också en tendens till att förslösa pengar enligt principen ”lätt fånget lätt förgånget.” Såvida inte detta drag tyglas kan det medföra finansiell knapphet, ty det är inte så mycket vad vi förtjänar som räknas som vad vi spenderar. Vi kommer att vara fattiga med en inkomst om en miljon om vi spenderar två.

##### <h5 id="the-sun-in-the-third-house">Solen i tredje huset</h5>

Detta gynnar resor och gör individen vaken och observant, otålig att undersöka betingelser och ting, ty den skänker sinnet en vetenskaplig inriktning. Det är en god ställning för författare då den hjälper till att ge dem offentlig uppmärksamhet och gunst.

##### <h5 id="the-sun-in-the-fourth-house">Solen i fjärde huset</h5>

I viss mening är detta en mycket olycklig ställning eftersom den berövar individen det solariska inflytandets hjälp under den större delen av livet, vilket av det skälet är en ständig kamp i motlut, men då Fjärde Huset behärskar livets senare del är det alltid en tröst att veta att de kvarvarande åren kommer att förgyllas av lyckans Sol. Detta borde göra bördorna lättare att bära.

##### <h5 id="the-sun-in-the-fifth-house">Solen i femte huset</h5>

Femte Huset behärskar frieri, barn, nöjen, utbildning och publikationer, när Solen står där gynnar den alla dessa förutom barn. Den gör individen till en favorit bland det motsatta könet, ger honom mycket nöje i livet, också framgång som lärare, förläggare eller redaktör, men fastän Solen behärskar hjärtat varav våra barn uppkommer, är hans ställning i Femte Huset, underligt nog, avgjort ogynnsam för deras avlande. Detta är i synnerhet så om det eldiga Femte tecknet Lejonet står på kuspen. Då förefaller den glödande passionens hetta sveda den mänskliga plantan innan den har tid att gro. Denna tendens modifieras i någon utsträckning när ett vattentecken står på kuspen, men när en av de äkta hälfterna har Solen i Femte Huset är avkomman aldrig talrik.

##### <h5 id="the-sun-in-the-sixth-house">Solen i sjätte huset</h5>

I betraktande av att Solen är Givaren av Livet är det uppenbart att den är begränsad när den är försvagad i Sjätte Huset och det vitala flödet är hindrat, därför är människor som har Solen i detta läge särskilt utsatta för sjukdom och återställandet går långsamt. Av det skälet är deras sjukdomar ofta återkommande och långdragna i en utsträckning som ofta leder till kronisk invaliditet.

Om individen är anställd hos någon kommer han att vara effektiv i sitt arbete, han kommer inte att ha några svårigheter att ernå välbetalda poster men han kommer att vara mycket snarstucken mot sina anställda och ofta företa förändringar under förevändningen att hans förmågor inte är tillräckligt uppskattade. Om han är arbetsgivare, är denna Solens ställning gynnsam för framgång i affärer, men indikerar besvär med tjänare, som kommer att vara dominerande.

Om formerna i horoskopet gör individen i stånd att skaka av sig sjukdomens grepp ger Solen i Sjätte Huset stor förmåga inom kemi, tillagande av hälsokost, och gör individen till en duglig sjuksköterska eller läkare.

##### <h5 id="the-sun-in-the-seventh-house">Solen i sjunde huset</h5>

Kompanjonskap misslyckas ofta på grund av deltagarnas själviskhet men den som har Solen i Sjunde Huset kommer inte att ha något skäl att klaga i det avseendet ty de kommer alltid att attrahera någon med stor hederskänsla när de är i behov av en partner och då äktenskap är det intimaste av alla kompanjonskap, är Solen i Sjätte Huset en särskilt lyckosam ställning i det avseendet, eftersom den kommer att ge individen en maka som är absolut oföränderlig och, ståndaktig och sann, någon som han i sanning kommer att kunna lita på som medhjälpare i alla livets krav och förändringar tills döden skiljer dem åt. Då det inte finns någon jordisk skatt lika stor som en sådan varaktig kärlek är detta kanske den bästa av alla solariska positioner.

Skulle individen vara olycklig nog att bli inblandad i rättstvist främjar Solen i Sjunde Huset domarens gunst och en lyckosam utgång.

##### <h5 id="the-sun-in-the-eighth-house">Solen i åttonde huset</h5>

Det Åttonde Huset är vinkeln genom vilken de med döden förbundna krafterna agerar, och då Solen är givaren av livet är det uppenbart att denna ställning är ytterst skadlig vad vitalitet beträffar, och den bringar ofta ett lovande liv till ett tidigt slut. Det händer också ofta att när snillet sedan det har gått tiggande igenom livet, passerat dödens port i obemärkthet sedan vinner försenat erkännande, berömmelse och odödlighet genom denna Solens ställning.

Liksom Andra Huset betecknar individens finansiella betingelse och visar vad han gör med pengarna han förtjänar, så visar Åttonde Huset vad som tillkommer honom oberoende av hans egna ansträngningar, det vill säga, arv, äktenskapspartnerns förmögenhet, etc. Därför visar Solen i Åttonde Huset en tillväxt i förmögenheten efter äktenskapet men också en tendens hos partnern att vara överdrivet generös och förslösa tillgångarna.

##### <h5 id="the-sun-in-the-ninth-house">Solen i nionde huset</h5>

Denna ställning förgyller sinnet och genomsyrar individen med höga ideal och högtsträvande ambitioner. Den gör honom generöst tolerant mot andra människors åsikter – högsint och godhjärtad. Det finns en inre drivkraft att lösa problem i livet och lära sig alla orsaker och skäl, följaktligen inriktar sig sinnet naturligt mot filosofi, religion och lag. Och då vi alltid utmärker oss i de ting vi älskar, gör människor med Solen i Nionde Huset utmärkta statsmän, advokater och Herrens tjänare. De briljerar i alla intellektuella och vetenskapliga sysselsättningar. Deras mission för dem ofta till främmande länder.

##### <h5 id="the-sun-in-the-tenth-house">Solen i tionde huset</h5>

Detta är ett av de säkraste tecknen på allmän framgång i livet. Individen avancerar genom gunsten hos dem ovan honom på den sociala skalan ovanför och når positioner av ansvar och förtroende. Han är mycket respekterad i samhället och ofta visad ära genom val till offentligt ämbete, och man kommer alltid att kunna lita på honom för att bestyrka det på honom vilande ansvaret.

##### <h5 id="the-sun-in-the-eleventh-house">Solen i elfte huset</h5>

Detta är ett gott exempel på att individens förhoppningar, önskningar och aspirationer kommer att förverkligas, den drar till sig människor i ställning att kunna hjälpa honom och med en böjelse för att göra det.

##### <h5 id="the-sun-in-the-twelfth-house">Solen i tolfte huset</h5>

Detta är signaturen på den ensamma själen som likt en eremit avskärmar sig från sina kamrater. Den medför en fara för konflikt med myndigheter eller en oförmåga att passa in i familjeomständigheterna och med anledning av de påföljande bekymren går individen i frivillig eller framtvingad exil, och lever därefter sitt liv som en främling bland främlingar. Också när sådana extrema betingelser inte råder, förspills livets första tredjedel vanligen i fåfänga försök att finna en balans och börja vänja sig vid något livsverk.

Likt Solens ställning i Sjätte Huset, gynnar denna också arbete med de sjuka i sjukhus, kemi och laboratoriearbete, eller arbete med fångar, den ger en kärlek till det ockulta och leder till forskning inom sällsamma områden.

#### <h4 id="the-sun-in-the-twelve-houses">Solen i de tolv tecknen</h4>

##### <h5 id="the-sun-in-aries">Solen i Väduren</h5>

Väduren är det tecken där Solen är exalterad och följaktligen är detta den mäktigaste ställningen i himlakropparnas centrala bana. Där utstrålar den en livskraft av enastående styrka som ger individen en underbar tillgång på energi varmed sjukdomarnas ursinniga angrepp motstås och skulle han bli sjuk kommer hans återhämtningskrafter hastigt att befria honom ur sjukdomens grepp. Människor med denna ställning är huvudsakligen benägna för feber med anledning av den glödande hettan hos Solen i Väduren. Då Väduren behärskar huvudet torkar den omåttliga hettan ofta upp huvudsvålen så att håret inte kan växa och individen blir skallig.

##### <h5 id="the-sun-in-taurus">Solen i Oxen</h5>

En gynnsam ställning för de finansiella levnadsomständigheterna men den ger också en tendens till extravagans, särskilt i fråga om kläder, och gör individen ytterst förtjust i det motsatta könet, ibland med skadliga resultat. Den ger väldig fysisk styrka och individen älskar att briljera så att människor kan se hans tapperhet. Oxen behärskar struphuvudet och därför ökar Solen i Oxen talorganens styrka och ger individen en stark, behaglig röst.

##### <h5 id="the-sun-in-gemini">Solen i Tvillingarna</h5>

Tvillingarna är ett merkuriskt tecken och det tredje i skalan, följaktligen ger denna ställning ett blandat inflytande av Solen, Merkurius och Tredje Huset. Detta gynnar Merkurius uttryck ty den är planeten som sätter talorganen i rörelse och framkallar ljud i det av Oxen behärskade struphuvudet, den gynnar också skriverier och resor, sinnet förgylls av Solen i Tvillingarna och när det är nödvändigt eller ändamålsenligt att resa vinner individen därigenom fysiskt och psykiskt. Den ger en trevlig, tillgänglig läggning som gör honom allmänt omtyckt av sina kamrater.

##### <h5 id="the-sun-in-cancer">Solen i Kräftan</h5>

Kräftan är det fjärde tecknet och det behärskas av Månen, följaktligen är Solen i Kräftan en blandning av Solens, Månens och Fjärde Husets inflytanden. I det naturliga horoskopet (där Väduren är i Ascendenten) står Kräftan i nadir, och med Solen här, är vitaliteten som lägst, därför är man med denna ställning fallen för att vara håglös också när man inte är sjuklig alls. Han är oförarglig och undviker stridigheter, är följaktligen harmonisk och älskvärd i hemmet så länge han inte anmodas arbeta för hårt. Denna Solens ställning gör livets första del ofruktsam men medför framgång under de senare åren. Kräftan är ett medialt tecken och därför ger Solen i Kräftan en tendens till det ockulta, ofta med mediala erfarenheter.

##### <h5 id="the-sun-in-leo">Solen i Lejonet</h5>

SOLEN I LEJONET - Solen i Lejonet ger en dominant natur med ett stort mått av självbehärskning, en stark hederskänsla och en osviklig integritet. Individen eftersträvar att behärska andra men skulle förakta att tarvligt utnyttja eller att göra någonting mot andra som inte stod i strikt överensstämmelse med den gyllene regeln, tillgivenheten är djup och bestående. Människor med Solen i Lejonet är trofasta försvarare av dem de älskar, men lika starka i sin motvilja. Lejonet är tecknet som behärskar hjärtat. Vad människor med Solen i Lejonet än gör görs med all kraft inriktad på syftet vilket framtvingar medgång. De gör verkliga vänner och om man måste ha en fiende, kommer ett Lejon att visa sig vara mera redbart och storsint än någon annan.

##### <h5 id="the-sun-in-virgo">Solen i Jungfrun</h5>

Detta är en kombination av de solariska, merkuriska och Sjätte Husets inflytanden. Den visar den framgångsrika mellanhanden mellan producenten och konsumenten, subtil, ytterst snar att se vad som kommer att arbeta till hans fördel i främjandet av affärerna, trevlig och sällskaplig, älskvärd mot alla från vilka han förväntar sig att göra vinst, men dominerande mot anställda och medarbetare, hal i orden men inte nödvändigtvis falsk, han tänker bara på sig själv i främsta rummet.

Solen i Jungfrun gör goda kemister, sköterskor och läkare, inte kirurger utan medicin läkare. De tror fast och fullt på mediciner och mängder av dem.

##### <h5 id="the-sun-in-libra">Solen i Vågen</h5>

Vågen behärskas av Venus och är det sjunde tecknet, följaktligen kombinerar Solen i Vågen Vågens inflytande med Solens och Sjunde Husets, med resultatet att individen älskar den äkta hälften så pass hängivet att han utesluter alla andra, ty om en person med den ställningen kan det verkligen sägas att ”Solen går upp och ned” i den äkta hälften.

Vågen är också det tecken där Saturnus är exalterad, och hans inflytande är där som mest till sin fördel, givande ett inslag av konstruktion till Venus konst. Detta visar sig som begåvning för arkitektur och de finare grenarna av dekorativ konstruktion när Solen är i Vågen. Denna ställning ger också en fin, klangfull stämma och röstbegåvning.

##### <h5 id="the-sun-in-scorpio">Solen i Skorpionen</h5>

Solen i Skorpionen, när den är väl aspekterad, ger väldig energi, mod och oberoende. Den gör sinnet aktivt, och gynnar framgång i sådana sysselsättningar som kirurgens eller soldatens. Den tenderar också att förbättra finanserna efter äktenskapet, men även till extravagans.

Solen skadad här ger individen ett mycket burdust, bryskt sätt, en känsla av att hans omdöme är bättre än andras, och en tendens att fara fram hur som helst med allt eller alla som står i hans väg. Den gör honom ofta likgiltig inför lidande, och kan förvandla kirurgen till en vivisektionist.

##### <h5 id="the-sun-in-sagittarius">Solen i Skytten</h5>

Den ger högtsträvande idéer och en högsint aspirerande läggning som har för avsikt att avancera genom att upphöja andra. Den gör individen välvillig, filantropisk och därför älskad bland sina kamrater. Han är ofta mottagare av hedersbetygelser och utnämningar till förtroendeposter och uppdrag av kinkig natur, inte så att ett bättre val kunde ha gjorts, då sådana människor är hedern förkroppsligad. Denna ställning kommer också att bringa framgång i religion, lag och statskonst ty den ger ett expansivt sinne skickat att ta itu med livets större problem.

##### <h5 id="the-sun-in-capricorn">Solen i Stenbocken</h5>

Detta är ett gott tecken på att individen kommer att avancera i livet genom bistånd av välviljan hos människor i en högre ställning än han själv, det visar att han kommer att vara värd deras förtroende och sköta sig väl i en ställning av ansvar och förtroende, det gör honom noggrann, betänksam, trogen och ärlig. Domare med den ställningen kan inte köpas utan kommer att skipa rättvisa så som de ser det, åt vem det än må vara. Den ger en allomfattande kärlek till rent spel och tillvinner dem som har den respekt och uppskattning från alla i sin krets.

##### <h5 id="the-sun-in-aquarius">Solen i Vattumannen</h5>

Detta är en kombination av Solens, Uranus och Elfte Husets inflytanden. Den ger individen en intuitiv förnimmelse av sakers inre natur och en kontakt med de andliga rikenas krafter och idéer som leder honom till att när så är möjligt ägna sig åt nya och extrema kulter, eller läkemetoder såsom naturmedicin, astroterapi, magnetisk healing, etc. Han är också dragen till vetenskaplig forskning och ultraintellektuella eller främmande religioner. Denna ställning ger mycket popularitet och trofasta vänner bland människor som befinner sig i en ställning att bevilja förmåner och befrämja individens uppnående av hans ambitioner.

##### <h5 id="the-sun-in-pisces">Solen i Fiskarna</h5>

Ger en tillbakadragen läggning och gynnar framgång i sysselsättningar avlägsna från offentlighetens ljus såsom fängelser, sjukhus, institutioner för de fattiga, etc. Om individen ådrar sig andras fiendskap, kommer han att försvaras vad de än kan göra för att skada hans rykte. Människor med Solen i Fiskarna har en stark tendens till översinnlighet, medialitet och det ockulta i allmänhet.

#### <h4 id="sun-in-aspect-with-other-planets">Solen i aspekt med andra planeter</h4>

**Venus parallell eller i konjunktion med solen** framkallar naturens artistiska sida, och gör individen förtjust i musik, konst och poesi, den stärker kärleksnaturen och om formen förekommer i Sjunde Huset är den en positiv vittnesbörd om oförfalskad äktenskaplig lycksalighet. I Andra eller Åttonde Huset leder den till extravagans från individen eller äktenskapspartnern. I Skorpionen är den inte bra för moralen och i Fiskarna leder den till omåttlighet. Dessa aspekter stärker kroppskonstitutionen, ökar populariteten och gör socialt umgänge lätt så att individen har många vänner och behåller dem.

Då Venus omloppsbana är så pass liten formar hon aldrig sextilen, trigonen, kvadraturen eller oppositionen till Solen.

**Merkurius parallell eller i konjunktion med solen.** Dessa är den enda aspekt som bildas mellan de två. Den är bra för minnet och mentaliteten om Merkurius inte är närmare Solen än tre grader, ty då är den ”förbränd" och dess goda kvaliteter är uppbrända i Solens strålar. Det är i högsta grad lyckosamt att ha Merkurius stigande framför Solen vid födelsen då den är Ljusbäraren som håller förnuftets fackla framför Anden vilken i horoskopet symboliseras av Solen. När den stiger efter Solen är mentaliteten inte på långt när så förslagen (såvida inte andra goda aspekter gynnar).

**Månen parallell eller i konjunktion med solen.** Oavsett i vilket tecken eller hus himlakropparnas konjunktion förekommer så kommer individen att vara så starkt präglad av det tecknets egenskaper att också den mest kompetenta astrolog troligtvis kommer att vilseledas och bedöma honom som född med det tecknet stigande i vilket konjunktionen ägde rum trots avsaknad av hans verkliga Ascendent, och vilka angelägenheter som än behärskas av Huset i vilket konjunktionen förekommer kommer att spela en mycket viktig roll i livet. I Första Huset är han en egoist rakt igenom med mycket liten kärlek för andra utom i den mån de tjänar hans ändamål, i Sjunde, kretsar hans värld kring hans maka, i Tionde Huset eller tecknet kommer han att offra alla andra betraktanden för att avancera i det offentliga livet, i Tolfte Huset eller tecknet kommer konjunktionen att ge en stark tendens till begivenhet på rusdrycker, vilket medför besvär, i Tredje och Nionde Huset kommer den att förgylla sinnet och föranleda resor av vilka han kommer att ha nytta, i Andra Huset kommer den att bringa rikedom, i synnerhet i god aspekt med Jupiter.

Men om Solen och Månens konjunktion är närmare än tre grader har den en tendens att uttömma vitaliteten och om konjunktionen också är en solförmörkelse, och barnet överlever, kommer detta att vara särskilt märkbart, genom hela livet. Människor som har sådana nära konjunktioner blir liknöjda, modfällda och inte riktigt krya varje gång det är nymåne. Konjunktionen eller förmörkelsen förefaller inte störa de andra goda verkningarna på andra områden i livet.

**Månen sextil eller trigon till solen.** Solens och Månens goda aspekter är fördelaktiga för framgång i allmänhet i livet, hälsa, goda finansiella betingelser, angenäm hemmiljö med trogna vänner, och uppskattning i samhället, de gynnar ett avancemang i livet med anledning av individens medfödda förmåga, som antingen tillvinner honom erkännandet av människor i ställning att hjälpa honom avancera, eller förmår honom att bryta sin egen bana.

**Månen kvadratur eller opposition till solen** gör individen vacklande och ostadig till sin läggning, föränderlig och oförmögen att fullfölja en fast kurs i livet, överilad i att störta sig in i företag, men saknande framhärdande eller kontinuitet i syfte att bringa något till en framgångsrik avslutning. Av den anledningen blir sådana människor misslyckade personer i livet, i synnerhet i sin förbindelse med kvinnor och människor på den högre sociala skalan såsom arbetsgivare, myndigheter, domare, etc. De har alltid svårigheter med att erhålla anställning och behålla sina positioner när de erhåller dem då de är hypersensitiva och redo att bli förnärmade, med eller utan provokation. Dessa former påverkar också hälsan, och gör kroppen benägen för förkylningar och återställandet går långsamt efter att individen insjuknat.

**Saturnus sextil eller trigon till solen** utrustar individen som är lycklig nog att ha det så med några av de finaste anlagen på skalan, då den låter de två planeternas bästa egenskaper framträda. De ger metodik, förutseende och organiserande, praktisk organisationsförmåga och diplomatisk förmåga med den moraliska styrkan att föra varje bestämt projekt till en framgångsrik avslutning i trots av dröjsmål och hinder. Ändå skaffar sig inte individen några fiender genom att göra detta, ty denna form gör honom också till hedern själv, vänlig och eftertänksam, han skulle aldrig nedlåta sig till att göra någonting tarvligt ty han är mycket uppriktig och rättvis i sitt förfarande med alla människor, men å andra sidan, när han tror ett visst handlingssätt vara rätt, kommer han aldrig att låta sig rubbas därifrån fastän himmel och jord uppbjuder allt mot honom. Dessa aspekter medför framgång i politiska och rättsliga positioner också i förbindelse med gruvdrift och jordbruk. Individen gagnas ofta av testamentsgåvor, men erkännande och framgång fördröjs i allmänhet till medelåldern.

**Saturnus prallell, konjunktion, kvadratur eller opposition till solen** har en mycket skadlig verkan där motståndskraften i grunden är låg, i Tvillingarna och Skytten ger den en tendens till tuberkulos. Den gör minst skada i de fixerade tecknen där motståndskraften är störst men även där, när sjukdomen fått grepp om individen, hänger den på obevekligt då den minskar kroppens kraft att snabbt kasta av sig sjukdomen, följaktligen går återställandet mycket långsamt.

Dessa aspekter är ytterst ogynnsamma för vad som i allmänhet betecknas som framgång, men de ger ett överflöd av erfarenheter, så de är utmärkta från själens ståndpunkt. Det kan i sanning sägas om individen som har dem, att ”också de bästa planer kan komma på fall,” då oavsett hur noggrant han kan planera sina angelägenheter kommer han att vara utsatt för dröjsmål och hinder som motverkar hans önskningar. Hans äktenskap är olyckligt och slutar sannolikt i skilsmässa eller den äkta hälftens tidiga död. Han har svårt att finna och behålla anställning, besvär med anställda och myndigheter, en känsla av att han hållits i koppel hela sitt liv och förvägrats uttryck inom varje sfär. Dessa är de yttre erfarenheterna men de genereras av den inre naturen, och tills den ändras måste han lida nödvändighetens pisksnärt. För det förstat har han en tendens att krypa in i ett skal och stänga sig själv inne och andra ute. Han är en pessimist och en glädjedödare, tar liten eller ingen hänsyn till andras känslor och är mycket obstinat. I en kvinnas horoskop betecknar en sådan aspekt äktenskap med någon mycket äldre som kommer att hålla henne i mycket strama tyglar, den förebådar makens död och ofta flera äktenskap som avslutas genom död eller skilsmässa.

Denna form bringar ofta testamentsgåvor, men antingen finns det besvär och rättstvist över testamentet, eller så förslösar individen besittningsrätten efter det att han erhållit den. Om Saturnus är i sitt eget exalteringstecken, Vågen, kan livets senare del bli bättre eftersom individen kan ha tagit till sig livets läxor och bättrat sig.

**Jupiter konjunktion, parallell, sextil eller trigon till solen.** Konjunktionen ger en tendens till stroke, särskilt om den förekommer i Väduren, men med det undantaget kan vi säga att dessa former är säkra indikationer på hälsa, välstånd och lycka. De ger individen ett överflöd av vitalitet som ger motståndskraft mot mycket svåra sjukdomsangrepp, och även när synnerligen ogynnsamma planetariska inflytanden lyckas bryta ned hans motstånd, kommer återhämtandet att vara så snabbt att det förefaller mirakulöst. Detta nära nog oövervinnliga hälsotillstånd är så mycket mera oangripligt eftersom det är understött av ett sinne samtidigt soligt och jovialiskt och den senare egenskapen gör också de lyckliga innehavarna av dessa aspekter älskade av alla med vilka de kommer i kontakt. Alla är glada att få träffa individen med det ständiga leendet, men de gör mera än ”ler” – de förtjänar vänskapen allmänt tilldelad dem genom vänliga handlingar, genom ord av medkänsla, uppmuntran eller hopp allt eftersom situationen kräver. De är betrodda av alla eftersom de aldrig sviker ett förtroende. De har gott huvud, gott omdöme och ledarförmåga så att de är väl rustade att hjälpa andra. Dessa egenskaper gynnar också deras egna finansiella omständigheter, så att de samlar rikedom i hög, men deras pengar är aldrig ”besmittade,” de drar aldrig fördel av andras förluster. De är religiöst konservativa och kan lämpligen beskrivas som ”samhällets stöttepelare.” De briljerar särskilt i regeringsarbete.

**Jupiter kvadratur eller opposition till solen** är skadlig för hälsan eftersom den ger en tendens till att förvärva dåliga vanor. Individen är långt för begiven på det så kallade ”livets goda,” och mycket självisk i att anskaffa sina egna bekvämligheter, han motionerar aldrig eller försakar något själv vilket har till resultat att cirkulationen blir trög och då dessa människor har ett överskott på blod framkallar denna tröghet olika ohälsosamma utväxter och funktionella rubbningar, ibland höjer ett häftigt utbrott blodtrycket till den punkt där ett kärl brister och avslutar livet eller lämnar individen hädanefter som ett odugligt vrak.

Dessas aspekter ger en bombastisk högdragen läggning med en omåttlig kärlek till att vilja synas och föranleder således extravagans både i sociala och affärsangelägenheter vilket har till resultat att individen ibland finner sig vara satt i skuld som han inte kan betala och då är det endast blott ett steg till konkurs. Falsk stolthet hindrar ofta dessa människor från att arbeta ärligt för andra, de skulle hellre tära på allmänheten som spelare, bevista kapplöpningar och andra så kallade sporter där det finns en möjlighet att bedra människor och få vad de kallar ett ”bekvämt” leverne tills de fastnar i lagens nät. Barn med dessa aspekter borde ges speciell träning i självbehärskning, sparsamhet och ärlighet, de kommer att ha en tendens att förakta och driva gäck med religionen, men kanske minnet av en from mor kunde hjälpa att hålla dem rättskaffens.

**Mars parallell, konjunktion, sextil eller trigon till solen.** Konjunktionen ger en tendens till feber, i synnerhet om den förekommer i Väduren, tecknet som styr huvudet, men det är sällsamt att människor med den formen också förefaller att vara i stånd att uthärda en mycket högre temperatur än andra, och komma oskadda ur en sådant angrepp av sjukdom som vanligen skulle visa sig vara dödlig. Med det undantaget framkallar alla dessa aspekter ett överflöd av energi som försäkrar deras innehavare om den mest strålande hälsa allt igenom livet, de stärker kroppskonstitutionen och gör individen i stånd att uthärda de hårdaste uppgifter, och ger honom en oförfärad bestämdhet och ett mod att möta de största övermakter. Given en plan att följa kan man lita på att han övervinner alla fysiska hinder ty han har både praktisk organisationsförmåga och konstruktiv förmåga tillsammans med en okuvlig vilja som vägrar att erkänna nederlag. Läggningen är uppriktig och öppenhjärtig men burdus och ofta brysk, de är för intensivt böjda för vad de än vill göra för att slösa tid på artighet och älskvärdhet, de sopar konventionerna åt sidan utan samvetsbetänkligheter och är därför inte omtyckta av människor med för stor känslighet, de är, emellertid, handlingens män och kvinnor och de främsta faktorerna i världens arbete, utan deras företagsamhet och energi skulle världen röra sig mycket långsammare.

Aspekter till Solen och Mars är absolut nödvändiga för att ge krydda till livet, även ogynnsamma aspekter är bättre än inga, då där dessa planeter ej är aspekterade är individen liknöjd, andefattig och han kommer aldrig att betyda så mycket som någonting oavsett hur bra bilden än må vara i andra avseenden.

**Mars kvadratur eller opposition till solen** utrustar också individen med ett överflöd av energi och förmågan till ledarskap, men detta vänds till djävulska och destruktiva syften. Det av de goda aspekterna inplanterade modet blir till dumdristighet, individen har ett högljutt, befallande, överlägset sätt och är redo att strida vid minsta motsägelse, han är alltid i opposition till de offentliga myndigheterna och redo att göra uppror närhelst han ser en chans. Han har ett ytterst hetsigt humör men är inte långsint. Med anledning av dessa egenskaper är han allmänt illa omtyckt både av arbetsgivare och sina medarbetare, får det alltid hett om öronen och stannar aldrig länge på samma plats ty han är en agitator och bråkmakare. Dessa aspekter ger också en böjelse för olyckor i vilka individen kan lemlästas, och också för skott från eldvapen, knivhugg, för brännsår av kokande vatten och för feber, inflammatoriska krämpor, bölder och hudutslag.

**Uranus sextil eller trigon till solen** gör individen intuitiv, originell, uppfinningsrik och oberoende i sitt uppträdande och personliga utseende, också med avseende på föda och vissa stilknep, han är vad människor kallar excentrisk, ofta iögonfallande, dock inte på ett anstötligt sätt, hängiven åt utövanden och studier som människor betraktar som ”underliga” såsom ockultism och astrologi, men också att gräva i det okända efter naturens hemligheter vad beträffar elektricitet eller dylikt. Han blir ofta en framgångsrik uppfinnare om andra aspekter ger den mekaniska förmågan att utarbeta hans planer. Uranus behärskar etern och nu när vi närmar oss Vattumannens tidsålder kommer hans vibrationer att i ökad mån bringa metoder till att använda naturens finare krafter till vår kännedom och människorna med Solen sextil eller trigon Uranus kommer att vara mediet att dra till sig och tolka dem till oss, liksom antennerna och mottagarna i en radiostation avstämda för meddelanden burna av etervågorna tolkas till ljud. Individen avancerar ofta i livet genom den vänskapen med människor ovan honom på den sociala skalan. Han har ett mycket nervöst temperament men har sig själv under kontroll, och visar sällan humör eller vrede. Han är en tvättäkta idealist.

**Uranus parallel, konjunktion, kvadratur eller opposition till solen** gör individen mycket överspänd, nervös och beredd att med okontrollerade känslor brusa upp i hysteri vid varje antydan till provokation. Den predisponerar för alla nervösa rubbningar såsom danssjuka, epilepsi och bristande koordination. Den gör honom impulsiv och opålitlig, utan hänsyn till seder och bruk, högeligen oförmögen att tåla varje mänsklig inskränkning i hans frihet och engagerad i teorin om affiniteter, själsfränder, och fri kärlek, följaktligen en ej önskvärd äkta hälft och kommer sannolikt att figurera i skilsmässoförhandlingar eller skandaler av ännu värre natur.

Det finns också fara för besvär på grund av förbindelse med anarkistiska konspirationer där uppfinningsförmågan kan finna fritt spelrum i framställningen av sprängämnen och helvetesmaskiner. Såvida inte dessa aspekter är modifierade av andra former är dessa människor bland de farligaste för samhället. De är benägna för olyckor genom blixtnedslag och elektricitet, och allt igenom livet stöter de på besvikelse inom varje sfär.

**Neptunus sextil eller trigon till solen** gynnar möjligheten att utveckla de andliga anlagen, ty han intensifierar de andliga vibrationerna i auran. Många människor med dessa former hör sfärernas musik och om Merkurius, Neptunus lägre oktav ger den erforderliga färdigheten blir de musiker av högt inspirerad natur. I andra föder den kärlek till det ockulta vilket leder dem till det högre live men de närmar sig det vanligen från de vetenskapliga forskarnas intellektuella ståndpunkt, ett fåtal lever livet och ernår kunskap vunnen i första hand.

**Neptunus konjunktion, parallell, kvadratur eller opposition till solen** bringar också individen i kontakt med den osynliga världens invånare genom att höja vibrationerna i hans aura, men denna form drar till sig de oönskade elementen sådana som möts i den vanliga spiritualistiska seansen. I ett vattentecken föranleder Neptunus individen att dricka till övermått och sedan förorsakar ofta den resulterande accelerationen av vibrationsgraden honom att förnimma de fula, hemska gestalter som finns i överflöd i den osynliga världens lägre riken, som är verkliga naturväsen och inte påfund såsom tros av människor som hör honom berätta vad han ser under delirium tremens.

Dessa aspekter gör också individen benägen för att luras av falskspelare och bondfångare, och lätt blir lätt förd bakom ljuset.

Det kan inte starkt nog inpräglas på läsare och studenter att en bedömning aldrig bildas på någon planetarisk aspekt eller position oberoende av horoskopets balans. Aspekternas oblandade, grundläggande natur ges så att studenten kan igenkänna medfödda tendenser och vara alert på att övervinna det onda och kultivera det goda. Individens fria vilja kan alltid modifiera horoskopet, såsom påpekas i Kapitel III och XXII av denna bok.

### <h3 id="chapter-9">Kapitel IX: Venus, kärlekens planet</h3>

I 13:e Kapitlet av Paulus Första Korintierbrev finner vi ett lovord till ”kärleken.” Ordet som används i den auktoriserade bibelöversättningen är ”välgörenhet,” men det borde läsas som "kärlek." ”Kärleken är tålmodig och god, inte skrytsam och uppblåst, allt tror den, allt uthärdar den. Men den profetiska gåvan, den skall förgå, och kunskapen den skall förgå” Han avslutar med att med tiden tron och hoppet kommer att förgå eftersom vi kommer att känna till de ting på vilka vi nu tror och våra förhoppningar kommer att ha förverkligats, men kärleken består för evigt. Venus nyckelord är ”kärlek,” ”harmoni,” och ”rytm,” och om vi vill känna till hennes natur kan vi med fördel läsa det kapitlet och ersätta ”Kärlek” med ”Venus.” Venus är inte skrytsam, inte fåfäng, är inte självisk, finner inte glädje i orätter, men gläds med sanningen, bär allt, tror allt, uthärdar allt. Dessa yttranden gäller alla när de praktiskt tillämpas på Venus ty hon ger det förenande bandet mellan alla medlemmar av den mänskliga familjen i vilken relation de än kan vara placerade. Det är Venus kärleksstråle djupt genomträngande moderns hjärta som inom henne framföder den ömma vårdnad varmed hon ger näring åt sin avkomma under den späda barndomens hjälplöshet. Venus uppstämmer ungdomens och ungmöns lockton, ger och tar, avlägsnande alla svårigheter i den äktenskapliga karriären. Hon bränner städse rökelse på tillgivenhetens altare och från hennes kärleksträdgård kommer de blommor som uppfyller även de mest lågsinnade själar med celest parfym och upphöjer dem för närvarande tillfälligt till gudars kaliber.

Men när Venus är skadad, blir alla dessa sublima egenskaper besmittade och antar en otäck aspekt enligt deras angrepps natur. Kvadraturer och oppositioner vänder kärlek till lusta som gör individen otyglat hängiven åt sensuell tillfredsställelse, den förnimmelse av skönhet som uttrycker sig som konst blir till hafsighet, tendensen till självuppoffring, givandet av en själv för andra vänds till själviskhet och individen kommer då att tyckas utnyttja andra för att undfly varje uppgift eller ansträngning som inte faller honom eller henne i smaken, lättja är en av de mest framträdande egenskaperna hos en skadad Venus.

Som feminin, sträcker sig Venus aldrig efter andra, utan utövar en magnetisk energi som drar dem till henne. Därför representerar hon i en mans horoskop dem av det motsatta könet till vilka individen dras, men i en kvinnas horoskop beskriver Venus individens egen attraktion till det motsatta könet och den maskulina planeten Mars visar vem som kommer att attraheras av hennes charm.

Venus är i primär dignitet i Oxen och Vågen, och exalterad i Fiskarna, och därför känns hennes inflytande starkast när hon är placerad i de tecknen. Hon är svag och skadad när hon är placerad i någondera av de martialiska tecknen, Väduren eller Skorpionen, där hon är i sitt fallande, eller när hon är i det merkuriska tecknet, Jungfrun. Den bästa Huspositionen för henne är den Sjunde där hennes inflytande kommer att göra äktenskapet fridfullt och lycksaligt.

#### <h4 id="venus-in-the-twelve-houses">Venus i de tolv husen</h4>

**<span id="venus-in-the-first-house">Venus i första huset</span>** har en tendens att sprida solsken över barnets hem och göra de tidiga åren lyckliga. Den ger en älskvärd karaktär så att individen är omtyckt på grund av sin sällskapliga natur och vänliga läggning. Den låter kärleken till musik, konst och ett begär efter nöjen framträda. Detta är vad som kan kallas en ”lyckosam ställning” ty den gör individen mycket attraktiv för alla med vilka han eller hon kommer i kontakt och på det viset tenderar den att ge allmän framgång i livet. Den är också mycket bra för den allmänna hälsan.

**<span id="venus-in-the-second-house">Venus i andra huset</span>** är en indikation på finansiell framgång i livet. Människor med Venus i denna ställning är vanligen mycket populära och är således hjälpta till lukrativa positioner av sina vänner. Samtidigt gör denna ställning individen mycket slösaktig och frikostig så att den tenderar att få honom att ge ut mera än han förtjänar. Pengarna förslösas vanligen på nöjen, kläder och prydnadsföremål åt henne själv om det är en kvinna, och för en kärleksaffärs skull om det är en man, och leder inte sällan till missbruk som underminerar hälsan. Denna ställning visar också på vinst genom förbindelser med av Venus behärskade ting, såsom klädesvaror, juveler, musik, etc.

**<span id="venus-in-the-third-house">Venus i tredje huset</span>** har en särskilt välgörande verkan på sinnet, och gör individen gladlynt, optimistisk och böjd för att se på allting från livets ljusa sida. Den ger en kärlek till musik, konst, litteratur och allting som har ett förfinande inflytande, en ovanlig färdighet för att uttrycka sig själv på ett glatt, ändamålsenligt sätt, antingen i tal eller skrift. Den ger kärlek till resor, individen kommer att ha det skönt på sina resor och gagnas av dem. Den gör också goda förhållanden med bröder och systrar och grannar och människor i den omedelbara miljön.

**<span id="venus-in-the-fourth-house">Venus i fjärde huset</span>** visar lyckliga förhållanden i hemmet, särskilt i livets senare del. Den visar också att ett arv kan bli lämnat till individen och att om han äger hus eller land kommer han att vinna mycket genom dem.

**<span id="venus-in-the-fifth-house">Venus i femte huset</span>** gör individen ovanligt tillgiven och som ett resultat har han eller hon vanligen ett antal kärleksaffärer som alla förlöper obehindrat. Den indikerar att äktenskapet kommer att vara fruktbart och alstrandet av förtjusande och kärleksfulla barn. Det är en lyckosam ställning för lärare och med pedagogiska institutioner förbundna människor, också för dem engagerade i publicerande av litteratur och för vinst genom spekulation i aktier och liknande värdepapper.

**<span id="venus-in-the-sixth-house">Venus i sjätte huset</span>** ger individen trogna anställda, de kommer att arbeta för hans intressen om han är en arbetsgivare. Om han är en anställd, kommer den att göra honom mycket omtyckt av sina arbetsgivare och medarbetare. Det är en relativt god ställning för hälsan förutsatt att individen inte missbrukar den. Det vill säga, kroppskonstitutionen är harmonisk, men inte särskilt stark. Om han iakttar försiktighet med hälsan kommer den att vara god hela livet, men bara ett litet missbruk kan vända vågskålen åt andra hållet och göra individen till en invalid.

**<span id="venus-in-the-seventh-house">Venus i sjunde huset</span>** är ett av de säkraste tecknen på familjelycka. Den betecknar ett tidigt äktenskap och en ökning av välståndet efter den händelsen. Om individen finner det ändamålsenligt att inträda i kompanjonskap på en affärsmässig grund tenderar Venus närvaro att göra detta förhållande harmoniskt och välgörande. Den är också ett gott tecken på att om rättstvist förefaller nödvändig kommer det att finnas något sätt på vilket angelägenheten kan avgöras utan formlig brytning. Denna ställning är gynnsam för skådespelare, sångare och andra vars kallelse ställer dem inför offentligheten i en vokal egenskap, ty den tillförsäkrar ett vänligt och medkännande mottagande från deras publik.

**<span id="venus-in-the-eighth">Venus i åttonde huset</span>** kommer att ge utbyte genom äktenskap, kompanjonskap, arv eller gåva om den är välaspekterad, men om den är skadad ger den förlust och besvikelse i kärlek, eller en extravagant äkta hälft, och lagliga besvär över ett testamente.

**<span id="venus-in-the-ninth-house">Venus i nionde huset</span>** är en mycket lyckosam ställning om Venus är välaspekterad, då den är så högt upplyft, här utövar den ett betydande inflytande i livet och gör sinnelaget ytterst vänligt, medkännande och hjälpsamt så att individen genom dessa egenskaper blir mycket uppskattad och eftersökt, särskilt inom välgörande och religiösa arbeten, ty denna ställning låter också naturens hängivna sida framträda. Den ger kärlek till musik, konst och drama såväl som allting som har ett inflytande för själens upplyftande. När individen än reser från en plats till en annan för vinst eller för nöjes skull, kommer Venus i Nionde huset att jämna vägen för honom och göra hans resa mycket njutbar. Om Venus är skadad i Nionde Huset kommer individen att längta efter att göra eller att vara alla de föregående tingen, men kommer att finna det ytterst svårt, om inte omöjligt, att tillfredsställa sin längtan.

**<span id="venus-in-the-tenth-house">Venus i tionde huset</span>** är ett av de bästa tecknen på allmän lycka i livet när den är välaspekterad. Individen som har denna ställning blir mycket populär, särskilt hos det motsatta könet, och kommer genom äktenskap att avancera på den sociala skalan. Den ger en förmåga att undvika besvär i livet och ur det utvinna allt det nöje som finns i varje situation. Angenäma finansiella omständigheter beledsagar individen genom hela livet och befordrar en allmän attityd av optimism. När Venus är skadad i Tionde Huset ser man ned på honom i hans sociala omgivningar och fastän han försöker ställa sig in med dem som befinner sig i de ”inre” kretsarna, kommer han att finna sig lämnad med avsnäsningar och förolämpningar. Ett skyndsamt eller mindre välbetänkt äktenskap gör saker värre och ger honom ytterligare vanrykte, som oberäknelig.

**<span id="venus-in-the-eleventh-house">Venus i elfte huset</span>** ger, om den är välaspekterad, tll individen mängder av vänner som är villiga och ivriga att bistå honom i förverkligandet av hans förhoppningar, önskemål och åstundanden, men det beror på naturen och karaktären hos tecknet vari Venus är placerad likaså på styrkan hos aspekterna huruvida de kommer att vara i stånd att göra det eller inte. Om, till exempel, Venus är i Elfte Huset i Väduren eller Skorpionen, ett av de martialiska tecknen där hon är svag, och aspekterad endast av sextiler från Merkurius och Månen, kan mycket liten hjälp förväntas från henne jämfört med vad hon kommer att ge om hon är i sina egna tecken, Oxen eller Vågen, och aspekterad av trigoner från Solen och Jupiter. I det första fallet, kan de till individen dragna vännerna vara aldrig så uppriktiga i sin önskan om att hjälpa men kommer inte att ha förmågan. I det senare fallet kommer de att utöva mäktigt inflytande och uträtta underverk. Om Venus är skadad i Elfte Huset finner man ofta att individen drar till sig vänner som lurar honom och använder honom för sina egna syften och när de sedan har använt honom i sin fulla utsträckning och han inte kan tjäna deras syfte längre kastar de honom åt sidan.

**<span id="venus-in-the-twelfth-house">Venus i tolfte huset</span>** visar om den är välaspekterad att individen kommer att gagnas av de av detta Hus betecknade tingen, nämligen, med fängelser, sjukhus eller välgörenhetsinrättningar förknippade sysselsättningar, eller genom arbete i ett kemilaboratorium eller genom någon sådan avskild sysselsättning där han inte kommer i kontakt med offentligheten. Den gynnar också studium och utövande av det ockulta och ger en tendens till hemliga, lönnliga kärleksaffärer, som troligtvis kommer att avlöpa obehindrat om Venus är välaspekterad, men om hon är svag genom tecken, eller skadad i Tolfte Huset kommer hon att förorsaka besvär genom svartsjuka, skilsmässa och skandal, eller sjukdom på grund av överdrivet tillfredsställande av passionerna, särskilt om Venus är i Skorpionen som styr fortplantningsorganen, eller Oxen som ger samma verkan genom reflexrörelse, där den betecknar självbedrägeri.

#### <h4 id="venus-in-the-twelve-houses">Venus i de tolv tecknen</h4>

**<span id="venus-in-aries">Venus i Väduren</span>** skänker iver åt kärleken hos Venus genom att blanda den med elden hos Mars som är Venus härskare och av den anledningen gör den individen mycket ivrig i uttrycket av kärlek. Detta leder vanligen till popularitet särskilt bland det motsatta könet och resulterar ofta i ett brådstörtat äktenskap, men den sortens förälskelse är inte och kan inte vara bestående. Slutligen bränner passionens eld upp allt i förälskelsen och av denna ställning föranledda äktenskap är då källor som frambringar rikligt med olycka i hemmet. Denna ställning gör också individen böjd för att vara överilad och impulsiv när någon vädjar till hans sympati, så att han ofta främjar en ovärdig sak. Venus i Väduren gör också individen böjd för allmän extravagans i sina utgifter.

**<span id="venus-in-taurus">Venus i Oxen</span>** är en lysande ställning ty där är hon i primär upphöjdhet och mycket starkare än i de andra tecknen med undantag för Vågen och Fiskarna där hon är i primär upphöjdhet, respektive exalterad. Det är en mycket gynnsam ställning för finansiella angelägenheter, i synnerhet vad gäller erhållna vinster genom individens egna ansträngningar i vilket kall i livet han än kan ha valt. Den ger en vänlig och sällskaplig läggning med förmågan att inspirera motsvarande känslor hos andra. Människor med Venus i Oxen är mycket bestämda i sina uppfattningar vad beträffar korrekt form och dekorum, korrekta i tal och när de en gång har bildat sig en uppfattning håller de mycket ihärdigt fast vid den. De är generösa men inte extravaganta.

**<span id="venus-in-gemini">Venus i Tvillingarna</span>** blandar Venus skönhet med Merkurius uttrycksförmåga så att människor som har dessa former är i stånd att välja sina ord med ovanlig färdighet och i dem ingjuta en rytm som är lik musik för en åhörares öron. Därför är detta en av positionerna som gör poeter, förutsatt naturligtvis att andra indikationer i horoskopet understödjer, ty man bör alltid minnas att ingen enstaka aspekt eller ställning i sig själv är tillräcklig för att beteckna en framträdande egenskap. För att göra detta måste hela horoskopet blandas. Denna ställning har ett mycket förfinande inflytande på sinnet, och gör det hågat för en litterär eller artistisk karriär. Den gör individen älskad av sina bröder och systrar, grannar och andra människor i hans omedelbara omgivning. Denna ställning gör också individen böjd för giftermål och ofta för mera än ett äktenskap. Den gynnar resor för både vinst och nöje, i synnerhet korta resor.

**<span id="venus-in-cancer">Venus i Kräftan</span>** blandar Venus egenskaper med Månens samt Kräftans mediala vattennaturer. Därför ger denna ställning individen en mycket rik fantasi och han eller hon har stor begåvning för att komma i beröring med den osedda världens invånare eller åtminstone hängivet ägna sig åt någon fas av religion, men detta är farligt eftersom Venus är negativ, attraherande utan urval eller åtskiljande och ger följaktligen benägenhet för behärskande av astralandar och medialitetens faror.

**<span id="venus-in-leo">Venus i Lejonet</span>** är sammansatt kärlek, ty Lejonet behärskar hjärtat och vem som än har denna ställning kommer att vara i högsta grad ömhjärtad. I motsats till de allmänt accepterade föreställningarna finns det ett grymt drag i Lejonet, men när Venus står där, finns det inget mera älskande och ömt tecken i zodiaken, förutom att Lejonet är ett fast tecken är Venus i denna ställning fördelaktig för ett maskulint hävdande av tillgivenheten när den en gång bestämts och en orubblig lojalitet mot föremålet därför. Då Lejonet är det femte tecknet ger Venus i Lejonet också framgång inom underhållning eller pedagogiska företag och blandandet av Venus stråle med den solariska medför gunst från dem ovan individen på den sociala skalan.

**<span id="venus-in-virgo">Venus i Jungfrun,</span>** Sjätte Husets tecken ger individen en djup och öm sympati för de sjuka och människor med denna ställning blir goda sköterskor. Denna ställning gynnar också sysselsättning som kemist, eller en dietist som befattar sig med tillagningen av föda för upprätthållandet eller uppnåendet av hälsan. Om individen har anställda eller underordnade under sin ledning kommer hans relationer med dessa människor alltid att vara mycket behagliga, och de kommer att tjäna honom väl.

**<span id="venus-in-libra">Venus i Vågen,</span>** Sjunde Husets tecken är i primär upphöjdhet och starkt. Detta är en av de positioner som vittnar om ett rikt och passande äktenskap eller framgångsrikt kompanjonskap. Den ger musikalisk eller artistisk begåvning och gör individen populär i det offentliga livet. Engagerad som talare eller sångare tillförsäkrar den en uppskattande publik närhelst han framträder offentligt.

**<span id="venus-in-scorpio">Venus i Skorpionen</span>** är den sämsta ställningen av alla i vilken hon kan vara placerad, ty här blandas åter Venus kärleksstråle med den martialiska passionens eld i tecknet behärskande könsorganen så att om det inte finns några andra försonande och återhållande inflytanden i horoskopet vänds kärlek till lusta och det otyglade tillfredsställandet av ett överdrivet sexuellt begär, i synnerhet om Månen eller Mars är där. Detta kommer sannolikt att underminera kroppskonstitutionen och fastän det möjligen inte blir uppenbart på länge kommer verkan av ett sådant utnyttjande av vitaliteten någon gång att ge sig till känna och förorsaka en allmän nedbrytning, men detta är, givetvis, ingenting jämfört med den moraliska verkan på vanorna som denna passion ger. Det bör dessutom sägas till gagn för dem som har denna ställning att det inte spelar någon roll huruvida sådant missbruk äger rum inom äktenskapet eller ej. Naturen bryr sig inte om huruvida de har legaliserats genom av människor skapad lag eller ej. Från naturens ståndpunkt är de en kränkning av livets lag och kommer att straffas vare sig de är sanktionerade av samhället eller ej. Denna position ger också en kärlek till lyx och allting som sätter känslorna i rörelse eller vad sinnena kan frossa i. Sällsamt nog ger den också ibland en känsla av djup religiös hängivenhet vilken då tjänar som ett utlopp för den involverade individens överbelastade känslor. Denna position skapar också svartsjuka och besvär i äktenskap och individens anseende är böjt för att fläckas. En välaspekterad Venus i Skorpionen är benägen att ge en testamentsgåva.

**<span id="venus-in-sagittarius">Venus i Skytten.</span>** Detta är en annan av hennes starkaste positioner ty där blandas hennes egenskaper med Jupiters, välviljans planet, för att befordra kärlek och välvilja bland människorna. Därför visar denna position också en hjärtlig och optimistisk läggning, ett medkännande, vänligt och generöst hjärta, en kärlek till Gud uttryckt i religiös hängivenhet, eller kärlek till människan visad genom filantropi och välgörenhet. Den antyder ett förfinat sinne, kultiverat, och förtjust i drama, konst och musik. Den befordrar fantasin och intuitionen och likt de andra dubbelkroppsliga tecknen Tvillingarna och Fiskarna, gör den individen hågad för ett flertal äktenskap.

**<span id="venus-in-capricorn">Venus i Stenbocken,</span>** Tionde Husets tecken, ger social framgång och popularitet, men Venus blandas inte väl med Saturnus, Stenbockens härskare. Det finns därför en svag tendens till melankoli hos de människor som har Venus i denna position. Ej heller är de någonsin säkra i de ynnestbevis som de erhåller från andra människor eller i sin popularitet, då Saturnus har en tendens att kasta ned dem när de har nått höjdpunkten. Fastän detta inflytande kan hjälpa dem att klättra upp för framgångens stege i sociala kretsar eller i affärer är de, därför, aldrig säkra i sin position. Denna position gör en person mycket mån om ära och han tar illa vid sig när Saturnus ibland kastar ned honom. Venus i Saturnus tecken förorsakar ofta individen att inte ta hänsyn till det faktum att åldersskillnad är så pass fatalt för lycka i äktenskap och om han följaktligen gifter sig ungt tar han någon som är mycket äldre än han själv till äkta hälft eller gift på äldre dagar väljer han någon som fortfarande står i sin ungdoms blomning med det nästan oundvikliga resultatet att bristande överensstämmelse, med upplösning av äktenskapsbandet inom loppet av några år. Ideligen gifter sig också människor med denna Venus position för affärers eller för bekvämlighetens skull. I korthet når Venus aldrig sitt rättmätiga uttryck för kärlek i Saturnus Hus och därför är sådana föreningar alltid en källa till sorg och besvikelse för de fördragsslutande parterna.

**<span id="venus-in-aquarius">Venus i vattumannen indikerar</span>** en blandning av de uraniska egenskaperna, oberoende, svårighet att fördra inskränkning, nonchalans inför konventioner, önskan om originalitet, kompromisslös uppriktighet och intuition, med dem hos Venus och som resultat finner man att människor med denna ställning vägrar att vara bundna vid samhällets vanliga restriktiva regler i sina kärleksaffärer utan följer sitt hjärtas böjelse utan hänsyn till vad andra kan säga eller tycka. De tror fullt och fast på teorin om själsfränder, affiniteter, et cetera, och är böjda för att handla på det mest oväntade sätt med sådan häpnadsväckande plötslighet att varken de eller någon annan är i stånd att förutse vad de kan säga eller göra härnäst. Men samtidigt är de så kärleksfulla och uppriktiga i sina övertygelser att vänner aldrig sviker dem och vilken framgång de än uppnår i livet beror det vanligen på ansträngningarna hos de vänner som hjälper dem förverkliga sina förhoppningar, önskningar och aspirationer.

**<span id="venus-in-pisces">Venus i fiskarna</span>** är i sitt eget exalteringstecken där hon åter blandas med Jupiters stråle och då Fiskarna är ett vattentecken antyder denna ställning en mäktig känslosam natur, dämpad och nedtonad av spåret av sorg inneboende i det Tolfte Husets tecken. Denna ställning indikerar därför någon i stånd till medkänsla så som den känd av vår Frälsare när Han sa: ”Kom till mig, alla ni som är tyngda av bördor, jag skall skänka er vila.” Således indikerar Venus i Fiskarna en naturlig längtan och att verka för att bistå dem som är hemsökta av kroppsskador eller lider av sorg. Venus i Fiskarna ger också en intensiv kärlek till musik och när andra vittnesbörd samverkar, betydande uttrycksförmåga antingen i ord eller instrumentalt, ty musik är det mest underbara utlopp för de djupaste känslor som den mänskliga själen är i stånd till. Människor med Venus i Fiskarna är särskilt utsatta för finansiellt svek från andras sida, samt besvär genom ett lagstridigt äktenskap.

#### <h4 id="venus-in-aspect-with-other-planents">Venus i aspekt med andra planeter</h4>

**<span id="the-sun-parallel-or-conjunction-venus">Solen parallell eller konjunktion till Venus</span>** framkallar naturens artistiska sida, gör individen förtjust i musik, konst och poesi, stärker kärleksnaturen och om formen förekommer i Sjunde Huset är den ett positivt vittnesbörd om ren äktenskaplig lycka. I Andra eller Åttonde Huset leder den till extravagans från individen eller hans maka, i Skorpionen är den inte bra för moralen och i Fiskarna leder den till omåttlighet, men allmänt talat, stärker dessa aspekter kroppskonstitutionen, ökar populariteten och gör socialt umgänge lätt så att individen finner många vänner och behåller dem.

Då Venus omloppsbana är så pass liten formar hon aldrig sextilen, trigonen, kvadraturen eller oppositionen till Solen.

**<span id="mercury-conjunction-parallel-or-sextile-to-venus">Merkurius konjunktion, parallell eller sextil till Venus</span>** (Observera: Venus och Merkurius är aldrig mer än 76 grader isär, därför kan de endast bilda konjunktionerna, parallellerna och sextilerna, men inte trigonen, kvadraturen eller oppositionen.)

Dessa aspekter gör individen gladlynt och sällskaplig med en godmodig läggning och ett begär efter sällskap. De ger också förmågan till musik och poesi, särskilt om de är i Ascendenten och är en allmän indikation på framgång som försäljare, då sådana människor är älskvärda, tillgängliga och övertygande.

**<span id="the-moon-conjunction-parallel-sextile-or-trine-to-venus">Månen konjunktion, parallell, sextil eller trigon till Venus.</span>** Månen betecknar äktenskap för en man och därför är de goda aspekterna mellan Venus, kärlekens planet, och Månen goda indikationer på ett lyckligt äktenskap när de förekommer i en mans horoskop. Men i en kvinnas horoskop verkar dessa aspekter på hälsan, ty Månen är fruktsamhetens planet och härskar särskilt över de kvinnliga funktionerna som är en så stor faktor i en kvinnas hälsa, den stärks mycket av Månens och Venus goda aspekter. Dessa aspekter gör individen till en vältalare med en fruktbar fantasi, ger kärlek till nöjen, musik och konst, och en förbindlig personlighet, mycket attraktiv för det motsatta könet, tack vare vänlighet, tillgivenhet och medkänsla. De tenderar till allmän framgång i livet och individen har vanligen tillräcklig utkomst för den dagliga tillvaron.

**<span id="the-moon-square-or-opposition-to-venus">Månen kvadratur eller opposition till Venus</span>** är en indikation på besvär i äktenskapet för en man, eftersom den av en skadad Venus beskrivna kvinnan kommer att vara ovårdad och ha lastbara vanor som kommer att förstöra lyckan i hemmet. I en kvinnas horoskop indikerar den störning av de kvinnliga funktionerna och den ger också en tendens till besvär med ämnesomsättning och dålig cirkulation hos endera könet. Dessa aspekter ger också en benägenhet för besvär genom förtal och offentlig skandal.

**<span id="saturn-sextile-or-trine-to-venus">Saturnus sextil eller trigon till Venus.</span>** Venus goda egenskaper är kärlek och tillgivenhet och Saturnus goda egenskaper är takt, diplomati, metod, system, rättvisa, sparsamhet och ekonomi. Vi kan därför bedöma att dessa två planeter när de är formade i god aspekt gör individen trogen och sannfärdig, rättvis och metodisk, egenskaper som är fördelaktiga för framgång inom livets alla områden. Därför kommer en person med dessa aspekter att vara mycket eftersökt som vän eller rådgivare, eller som en person att lita på i varje uppdrag krävande gedigen ärlighet och förmåga. De gör individen enkel i sin smak och av oklanderlig moral, och ger ära, uppskattning, hälsa och bekväma levnadsomständigheter.

**<span id="saturn-parallel-conjunction-square-or-opposition-to-venus">Saturnus parallell, konjunktion, kvadratur eller opposition till Venus</span>** låter de två planeternas onda egenskaper framträda och besvär som således frambringas kommer vanligen genom individens förhållanden till det motsatta könet. Den gör honom bedräglig, planerande på att tillfredsställa sina passioner, ofta på ett ovanligt sätt, hans perversa begär är vanligen riktade mot någon som är mycket yngre än han själv. Om vanliga äktenskapsförhållanden ingås, är en sådan person vanligen en demon av svartsjuka som gör livet till en börda för den äkta hälften på grund av hans misstänksamma natur. Människor med dessa skador är också snåla i alla sina penningaffärer och ytterst giriga. De har dåligt affärssinne och är därför utsatta för förluster, misslyckanden och konkurser.

**<span id="jupiter-parallel-conjunction-sextile-or-trine-to-venus">Jupiter parallell, konjunktion, sextil eller trigon till Venus</span>** är ett av de bästa tecknen för framgång och allmän levnadslycka. Det gynnar samlandet av rikedommar och åtnjutandet av all livets lyx. Den är en god indikation på ett framgångsrikt och lyckligt äktenskap, socialt anseende och respekt från alla med vilka individen kommer i kontakt. Den ger individen en jovialisk, optimistisk, generös och varmhjärtad läggning, och gör honom till en viss grad gästvänlig, intresserad av och aktiv i filantropiska företag, ett liberalt sinne tolerant mot andras åsikter också när de skiljer sig grundligt från hans egna, förtjust i nöjen, resor, sällskapsliv, och i stånd att njuta av livet i dess fulla utsträckning. Dessa aspekter ger också talang för musik, i synnerhet om någon av planeterna är i Fiskarna.

**<span id="jupiter-square-or-opposition-to-venus">Jupiter kvadratur eller opposition till Venus</span>** ger samma förkärlek för lyxälskande som de goda aspekterna, men begränsar förmågan att tillfredsställa den, även om sådana människor företar de mest våldsamma ansträngningar för att visa upp en fin fasad för världen, genomskådas de i allmänhet som charlataner. Deras avsaknad av affärssinne är ofta orsaken till misslyckande och konkurs och de är mycket utsatta för att lida förluster genom andras förräderi. Kärlek och äktenskap är också källor till sorg för dem som Venus och Jupiter hemsöker. De är benägna för att bli övergivna före äktenskapet eller att den äkta hälften kan visa sig vara otrogen eller avvika. Dessa aspekter framkallar också en amorös natur som troligen kommer att ta sig friheter utan hänsyn till anständighetens lagar och att ej vara äktenskapslöftena trogna. De gör människor ytterst njutningslystna och i Fiskarna predisponerar de för dryckenskap.

**<span id="mars-sextile-or-trine-to-venus">Mars sextil eller trigon till Venus</span>** kommer att ge en ambitiös, ärelysten och äventyrslysten natur, amorös och ytterst övertygande i sin tillgivenhet, mycket förtjust i sport och nöjen. Den ger individen ett överflöd av energi och affärssinne, följaktligen har han storartade möjligheter till inkomster men han förslösar pengar ty han älskar över allt annat att ta sig så bra ut som möjligt är och att synas. Då han också är en som frikostigt ger ut pengar är han också mycket populär bland sina kamrater, och då han, som redan sagts, har en amorös natur gifter han sig antingen mycket tidigt eller så är äktenskapet ett mycket brådstörtat sådant.

**<span id="mars-conjunctino-or-parallel-to-venus">Mars konjunktion eller parallell till Venus</span>** verkar inte alltid på samma sätt, utan skall klassas som god eller dålig aspekt enligt omständigheterna och vad som skall bedömas. Till exempel gör Mars konjunktion Venus individen mindre burdus och dominerande, mera vänlig och artig, den är därför god i det avseendet, men konjunktionen förstärker också hans passionerade natur, särskilt om den förekommer i Skorpionen, och i Tolfte Huset leder den till självbedrägeri så att i dessa fall är den avgjort dålig.

**<span id="mars-square-or-opposition-venus">Mars kvadratur eller opposition till Venus.</span>** (Se:MARS I ASPECT MED ANDRA PLANETER. Venus i kvadratur eller opposition till Mars)

**<span id="uranus-sextile-or-trine-to-venus">Uranus sextil eller trigon till Venus</span>** gör individen mentalt alert, med en snabb intuitiv uppfattning och en synnerligen magnetisk dragningskraft, i synnerhet för det motsatta könet, och han attraherar också mängder med vänner som kommer att vara honom till gagn och bistånd. Dessa aspekter ger kärlek till konst, musik och poesi och är gynnsamma indikationer på ett lyckligt äktenskap ofta vid en mycket tidig ålder, eller ett plötsligt ingånget. De ger också ibland individen kärlek av platonisk natur.

**<span id="uranus-conjunction-or-parallel-to-venus">Uranus konjunktion eller parallell till Venus.</span>** Det råder tvekan om huruvida dessa aspekter borde klassas som goda eller onda, detta måste fastställas i det individuella horoskopet där de förekommer ty de kan verka på olika sätt, beroende på de andra formerna. Om Venus är skadad i övrigt i horoskopet, kommer till exempel konjunktionen eller parallellen att ytterligare accentuera hennes onda egenskaper, men om hon är väl placerad eller aspekterad kommer Uranus att låta den ädlare sidan framträda.

**<span id="uranus-square-or-opposition-to-venus">Uranus kvadratur eller opposition till Venus.</span>** Kvadraturen eller oppositionen ger alltid besvär i det sexuella förhållandet, en skyndsam, mindre välbetänkt förening, stridigheter, skilsmässor, offentliga skandaler genom hemlighållen förbindelse och liknande snedsprång, med förlust av vänner, prestige och popularitet, exil från hem och familj och plötsliga finansiella förluster genom oväntade och oförutsedda händelser. Det finns en allmän avsaknad av balans, en irrande och planlös personlighet.

**<span id="neptune-sextile-or-trine-to-venus">Neptunus sextil eller trigon till Venus</span>** ger en inspirerad musiker. Den ger en rik fantasi och djupa känslor, en natur som är ren och sträng, följaktligen leder den tillfälligtvis till platoniska föreningar och kamratskap av högst estetisk natur.

**<span id="neptune-conjunction-or-parallel-to-venus">Neptunus konjunktion eller parallell till Venus</span>** skall bedömas på samma sätt som i fallet med Mars och Uranus.

**<span id="neptune-square-or-opposition-to-venus">Neptunus kvadratur eller opposition till Venus</span>** gör individen utsatt för sorg, förlust och besvär, i synnerhet genom äktenskapspartnern eller någon annan på vilken han litar. Personer med dessa aspekter borde vara särskilt noga med att undvika allt som innehåller ett spår av risk eller spekulation, ty de kommer säkert att förlora, i synnerhet i förbindelse med stora bolag eller korporationer.

### <h3 id="chapter-10">Kapitel X: Merkurius, förnuftets planet</h3>

Mytologiskt framställs Merkurius som en ”Gudarnas Budbärare” och detta är i linje med ockulta fakta, för när den omogna mänskligheten hade förts på avvägar av de martialiska Luciferandarna och hemfallit till avlande blev det nödvändigt för de andra gudomliga hierarkierna att vidta åtgärder emotseende en framtida nydaning och för att befrämja detta syfte sändes Venus Herrar till jorden för att undervisa mänskligheten på ett sådant sätt att lusta skulle kunna ersättas med kärlek och människan skulle således kunna förmås att aspirera på någonting högre. Medan Venus Herrar tog itu med mänskligheten i allmänhet omhändertogs de mest varsamma bland dem av Merkurius Herrar, vars visdomslära symboliskt representeras av kaducén eller ”Mercuriistaven,” bestående av två ormar slingrande runt en stav och påvisar lösningen på livets gåta, eller ”Varifrån har vi kommit, varför är vi här, och vart är vi på väg,” visar eleven Involutionens spiralformiga stig genom vilken den gudomliga gnistan har begravt sig själv i materia, också Evolutionens spiralformiga stig genom vilken mänskligheten slutligen åter kommer att nå Faderns famn, och Initieringens korta väg representerad av den centrala stav omkring vilken ormarna slingrar sig. Men att förstå dessa Mysterier kräver sinne och förnuft. Merkurius är då människornas mentala uppfostrare och dess plats och position i horoskopet visar statusen hos den individens sinne för vilken horoskopet ställs.

Då de är Gudarnas Budbärare till de andra planeterna har inte Merkurius någon egen röst och är även än mer beroende av andra planeters aspekter än Månen som behärskar det instinktiva sinnet. Så Merkurius är verkligen ett fokus genom vilket förmågan att dra slutsatser finner uttryck i den mänskliga varelsen att verka som en broms på den lägre naturen och bistå i att lyfta oss från det mänskliga till det gudomliga. Många kan och känner verkligen djupt, de kanske också har värdefull kunskap, men de kommer att vara oförmögna att uttrycka sina känslor eller dela sin kunskap med andra om Merkurius saknar aspekter. Även Merkurius så kallade onda aspekter hjälper oss att låta det som finns inombords framträda och är därför bättre än inga alls.

När Merkurius är så placerad i relation till Solen att den går före himlakroppen verkar den genom att väsentligt förgylla sinnet, då Solen representerar Egot och det kan därför sägas att dess stig då är upplyst av förnuftets ljus. Å andra sidan om Merkurius är så placerad att den stiger senare än Solen och sålunda följer efter himlakroppen lär Egot mera genom eftertänksamhet än genom föregående tanke då det vandrar jämförelsevis talat i mörkret och måste lära sig åtskilliga av sina läxor genom erfarenhet.

Då vi har funnit att det är svårt för ett antal unga studenter att besluta om Merkurius går före eller efter Solen kan vi i vidare belysning av ämnet säga:

När Merkurius är i en lägre grad av samma tecken som Solen eller i någon grad av det föregående tecknet då stiger han självfallet före Solen. För att illustrera: Om Solen är i tjugo grader i Kräftan och Merkurius är i fem, tio eller femton grader i det tecknet eller om han är i någon grad av Tvillingarna, då stiger han före Solen.

Men om han är i tjugofem grader i Kräftan som är en högre grad av samma tecken, eller om han är i någon grad i Lejonet som är tecknet följande på Kräftan, då stiger han efter Solen och förlorar en del av sitt goda inflytande.

En retrograd Merkurius är också till förfång för förmågan att dra slutsatser. Men under det levnadsår när Merkurius genom progression åter blir direkt, kommer förmågorna till resonerande att förbättras i överensstämmelse därmed. Merkurius är stark i lufttecken, Tvillingarna, Vågen och Vattumannen, men han är exalterad och därför som kraftigast i Jungfrun. Merkurius härskar särskilt över agenter och budbärare, försäljare, brevbärare och andra offentliga överbringare, människor engagerade i annonsering eller tryckning, skriftställare, författare, reportrar, sekreterare, bokhållare, stenografer och maskinskrivare, kommissionärer och andra mellanhänder, demagoger, förtroendemän och tjuvar.

#### <h4 id="mercury-in-the-twelve-houses">Merkurius i de tolv husen</h4>

**<span id="mercury-in-the-ascendant">Merkurius i ascendenten, eller första huset</span>** gör individen kvicktänkt och förslagen enligt naturen hos det stigande tecknet och aspekterna hos planeterna som han mottar. Eldtecknen och lufttecknen har starkast inflytande i det avseendet. I Väduren eller Lejonet är han impulsivare än när han stiger i Skytten, men Tvillingarna, Vågen och Vattumannen är bäst. När Merkurius stiger i vattentecknen Kräftan eller Fiskarna är intellektet trögt, men stigande i Skorpionen där den är satt i brand av den martialiska energin och beväpnad med skorpionens giftiga sting har den liknande inflytande som det hos Mars i Skorpionen fastän inte fullt så uttalat.

**<span id="mercury-in-the-second-house">Merkurius i andra huset</span>** är gynnsam för vinst genom merkuriska sysselsättningar i synnerhet där individen är anställd av någon annan så att han kan verka i en sann merkurisk kapacitet som representant, budbärare, sekreterare, författare eller vad det vara må.

**<span id="mercury-in-the-third-house">Merkurius i tredje huset</span>** och välaspekterad har underbart inflytande på den involverade individens mentala egenskaper. Den gör sinnet fridfullt och optimistiskt, böjt för studier och forskningsarbete. Den ger ledigt ordflöde som talare och framgång genom korta resor eller färder och gör individens förhållanden med sina bröder harmoniska. Merkurius skadad i Tredje Huset gör individen böjd för oro och pessimism, besvär och förargelse med systrar och bröder och på korta resor.

**<span id="mercury-in-the-fourth-house">Merkurius i fjärde huset</span>** ger instabilitet åt betingelserna i hemmet. Den betecknar den hemlöse vandraren som alltid är i rörelse från plats till plats såvida inte en god aspekt till Saturnus träder in för att ge honom stadga. Detta är, emellertid, en gynnsam aspekt för människor engagerade i merkuriska sysselsättningar som kräver en fast boningsort, såsom bibliotekarier, eller i tidningsarbete engagerade skriftställare, anställda inom tryckerier, kommissioner, agenturer och besläktade organisationer. Om Merkurius är skadad av Saturnus kommer individens betingelser i hemmet att förorsaka honom åtskillig oro.

**<span id="mercury-in-the-fifth-house">Merkurius i femte huset</span>** koncentrerar sinnet på utbildning, förströelse, kurtis och barn. Om Merkurius är välaspekterad av Saturnus eller Jupiter ger den djup åt sinnet och gör individen framgångsrik i företag förknippade med utbildning, publicerande eller offentlig underhållning. Goda aspekter från Mars eller Venus ger framgång i kurtis men planeternas ogynnsamma aspekter gör individen grym, han är föränderlig i tillgivenhet mot dem han förklarar sig älska, benägen att oroa sig över sina barns angelägenheter, och är ytlig som lärare. En god aspekt från Solen är en utmärkt indikation på framgång i en regeringsställning, eller i en pedagogisk befattning.

**<span id="mercury-in-the-sixth-house">Merkurius i sjätte huset</span>** gör mentaliteten alltför aktiv för individens eget bästa, då han är ytterst ambitiös och därför benägen att överskatta sig själv till förfång för hans hälsa, och nervsystemets svaghet kommer högst sannolikt att uttrycka sig genom rubbning i matsmältningen inom området behärskat av Jungfrun, det sjätte tecknet, nämligen inälvorna. Sådana människor är övernaturligt sensitiva för andras betingelser vilket påverkar deras hälsa och ger mycket besvär och oro i behandlingen av anställda och underordnade. De är förtjusta i studiet av hygien och diet och röner betydande framgång i tillämpningen av födans kemi, särskilt om Merkurius är välaspekterad. Ogynnsamma aspekter från Saturnus till en Sjätte Husets Merkurius gör en kronisk invalid med ett mycket melankoliskt sinne. De ogynnsamma aspekterna från Mars och Uranus är källor till självmord genom grubbleri över sjukdom.

**<span id="mercury-in-the-seventh-house">Merkurius i sjunde huset</span>** och välaspekterad gör individen populär i litterära och vetenskapliga kretsar. Det är en god ställning för offentliga talare och alla som är engagerade i merkuriska aktiviteter av offentlig natur. Men om Merkurius är skadad bringar Sjunde Husets ställning ett stort mått av fientligt stämd kritik av offentlig natur och är benägen att inblanda individen i rättstvister antingen för att försvara sig mot ärekränkning från andra eller med anledning av ärekränkning begången av honom själv. En välaspekterad Merkurius i Sjunde Huset indikerar ett framgångsrikt äktenskap med en släkting eller en anställd, men när Merkurius är skadad är antingen individen eller den äkta hälften gnatig till sin natur så att äktenskapliga livet blir förstört av ständiga stridigheter och dispyter angående ombytlighet och trohet.

**<span id="mercury-in-the-eighth-house">Merkurius i åttonde huset</span>** när den är välaspekterad ger vinst genom litterära och vetenskapliga agenturer, yrken eller andra merkuriska verksamheter förutsatt att de bedrivs i kompanjonskap med någon annan. Denna ställning anger också att individen kan erhålla en testamentsgåva och den är en god indikation på äktenskapets finansiella framgång, men om Merkurius är skadad visar dess ställning i Åttonde Huset finansiella besvär för den äkta hälften och rättstvist troligtvis i förbindelse med en till individen lämnad testamentsgåva.

**<span id="mercury-in-the-ninth-house">Merkurius i nionde huset</span>** och välaspekterad ger kärlek till religion, vetenskap, litteratur och juridik, ett träget sinne i stånd att gräva grundligt i livets och väsendets djupa problem, filosofiska och filantropiska tendenser, och en önskan om att resa långt om så skulle behövas i strävan efter kunskap. Denna ställning ger färdighet i tal och skrift och framgång i religion, filosofi, juridik och vetenskap. Sinnet är fördomsfritt, flexibelt och anpassningsbart, därför är individen benägen att ändra sina åsikter flera gånger i sitt liv med avseende på de olika ämnena han har studerat, men det kommer alltid att finnas ett gott skäl till att anta en annan synpunkt.

Om Merkurius är skadad i Nionde Huset gör han individen ytterst instabil till sinnes, föränderlig som en vindflöjel i alla sina sysselsättningar och aktiviteter. En sådan person kommer aldrig att stanna vid någonting tillräckligt länge för att pröva det och därför kommer han att stöta på en serie svåra olyckor allt igenom livet. Troligtvis kan han resa från en plats till en annan i sökande efter framgång men han kommer aldrig att finna den förrän han lärt sig att koncentrera sina energier på en sak. Denna ställning är också en riklig källa till besvär med rättvisan eller juridiska frågor.

**<span id="mercury-in-the-tenth-house">Merkurius i tionde huset,</span>** välaspekterad, visar anpassningsbarhet och fyndighet som sätter individen i stånd att ta itu med alla livets oförutsedda händelser. Den gör en framgångsrik föreläsare, förläggare eller författare och är också gynnsam för framgång i en av de ockulta sysselsättningarna. Om Merkurius är placerad i ett av lufttecknen är uttrycksförmågan mycket förhöjd. Ofta har människor med denna ställning flera sysselsättningar, men vanligen lyckas de bäst i en underordnad ställning.

**<span id="mercury-in-the-eleventh-house">Merkurius i elfte huset</span>** bringar en stor mängd bekanta bland litterära, vetenskapliga eller andra merkuriska människor men inga av dem är tillräckligt stadiga för att vara pålitlig såvida inte Merkurius är mycket välaspekterad. Denna ställning har en tendens att göra en person kritisk och cynisk. Den skärper, emellertid, hans intellekt och ger honom ett stort ordförråd. 

**<span id="mercury-in-the-twelfth-house">Merkurius i tolfte huset</span>** ger, om den är välaspekterad, ett sinne särdeles rustat att gräva i de mystiska, ockulta eller hemliga tingen. Detta är i synnerhet fallet om Merkurius står mellan Solen och Mitthimlen, det vill säga om Merkurius ligger före Solen eller stiger tidigare än den lysande himlakroppen, ty då förefaller allt ljus i anden att stråla fram och göra individen intellektuellt intensiv och snabb. Därför är detta en god ställning för detektivarbete likaså vetenskapligt som ockult forskningsarbete. Kemister med stor begåvning har utvecklats under denna aspekt då sådana människor har förmågan att gå in på de ytterligt små detaljer i ting som förefaller mikroskopiska och oviktiga för andra. När Merkurius är i Tolfte Huset och skadad, i synnerhet av Saturnus eller Mars, också när den är förbränd eller bakom solen finns det en fara för att sinnet kan förmörkas och sinnesrubbning bli resultatet. Det kan också anmärkas att skadan kommer att variera i enlighet med det sätt på vilket Merkurius är aspekterad, av Mars eller Uranus kan han vara ytterst våldsam, av Saturnus kommer han att vara melankolisk, men vad orsaken än kan vara, om Merkurius är skadad i Tolfte Huset kommer någon form av begränsning att hämma anden, då Tolfte Huset är begränsningarnas och inskränkningarnas hus.

Dövhet är också resultatet av denna ställning om Merkurius är allvarligt skadad av Saturnus.

#### <h4 id="mercury-in-the-twelve-signs">Merkurius i de tolv tecknen</h4>

**<span id="mercury-in-aries">Merkurius i väduren</span>** gör individen mycket resonemangslysten, förtjust i diskussioner, snabb i replikerna, med en tendens att överdriva fastän inte nödvändigtvis med flit. Om den är välaspekterad är han fördomsfri och tolerant mot andras åsikter, en vetgirig natur, snar att uppfatta situationer och idéer, prydlig och ordentlig. När Merkurius i Väduren är skadad får den människor att förhasta sig, sinnet är vacklande och det finns en allmän obetänksamhet över individen som således är mycket opålitlig och blottad på all ansvarskänsla.

**<span id="mercury-in-taurus">Merkurius i oxen</span>** ger ett sinne som inte beslutar sig särskilt snabbt men när det väl en gång nått fram till en slutsats är det nästan lika svårt att förändra som fastställda lagar. Då det är baserat på tanke och förnuft är, emellertid, dessa människors omdöme ytterst pålitligt. De tror fullständigt på det antika ordspråket att ”tiga är guld” och håller därför tand för tunga. De är goda rådgivare och man kan lita på att de bevarar en hemlighet. Samtidigt är de inte eremiter, utan har en angenäm, sällskaplig läggning. De är tycker om att ha trevligt och rekreation, de älskar musik, konst och litteratur, så de är helt och hållet behagliga människor om Merkurius är välaspekterad. Men om Merkurius är skadad blir de obstinata, envisa, hemlighetsfulla och giriga.

**<span id="mercury-in-gemini">Merkurius i tvillingarna</span>** gör individen förtjust i förändringar och resor. Han är alltid redo att undersöka någon ny sak, eller bege sig till någon ny plats för förändringens skull, i korthet tilltalar honom allt som är nytt. Om Merkurius är väl förstärkt vinner sådana människor samtidigt storligen på detta lediga tillstånd ty de är klipska och genomträngande i sitt omdöme så att de känner igen något av värde när de ser det och är inte fördomsfulla genom förutfattade, bestämda uppfattningar. Därför är de goda affärsmän och deras förmåga att se den viktiga punkten gör dem till särskilt goda advokater. De lyckas också väl som handelsresande.

**<span id="mercury-in-cancer">Merkurius i kräftan</span>** ger ett redigt intellekt, ett gott minne och en oöverträfflig anpassningsbarhet. Människor med denna ställning passar in i varje plats eller sysselsättning de kan finna och anpassar sig till andras idéer och åsikter. De älskar beröm och smicker, därför är de noga med att inte göra någonting varigenom de kan förverka andras goda omdöme.

**<span id="mercury-in-leo">Merkurius i lejonet</span>** ger höga ideal och aspirationer, ett positivt, starkt och ståndaktigt intellekt som föraktar att nedlåta sig till lågsinnade och tarvliga handlingar, och ser ned på tvetydiga uttryckssätt, är burdust och rättframt, häftigt men godhjärtat och medkännande. Människor med Merkurius i Lejonet väl förstärkt har god organisationsförmåga och blir dugliga ledare. De älskar barn och tycker också om i nöjen. När Merkurius är skadad i Lejonet gör den individen ombytlig och föränderlig i sin tillgivenhet, en misslyckad spelare och tänkare, en lågsinnad och sinnlig natur.

**<span id="mercury-in-virgo">Merkurius i jungfrun</span>** är i sin krafts zenit ty där är han exalterad, som en följd därav ger den välaspekterad ett redigt, logiskt vetenskapligt sinne, vältalighet och förmågan att uttrycka sig flytande på ett flertal språk. Den ger individen ett mångsidigt, särskiljande sätt att se på livet, hans slutledningar är vanligen praktiska och mycket träffande eftersom han också, likt Merkurius i Oxen, ser sig väl för. I korthet gäller denna egenskap alla jordtecken. När Merkurius är skadad i Jungfrun gör den individen retlig, nyckfull och självisk, alltid sökande efter svaga punkter i allting han träffar på. Människor med Merkurius i Jungfrun blir utmärkta dietister och kemister. De har också en ovanlig fingerfärdighet.

**<span id="mercury-in-libra">Merkurius i vågen,</span>** när den är välaspekterad, ger ett fördragsamt, välbalanserat sinne med kärlek till konst och musik och en ovanlig uttrycksförmåga. Den medför framgång som offentlig talare och ibland som sångare. När Merkurius är skadad i Vågen indikerar den besvär genom processer genom kompanjonskap och en otrogen äkta hälft.

**<span id="mercury-in-scorpio">Merkurius i skorpionen</span>** ger ett skarpt sinne, en intensiv aspiration, en snabb uppfattning och en vass tunga med bitande sarkasm som kan stingas likt skorpionen. Läggningen är djärv och envis, halsstarrig och svår att komma överens med. Men dessa människor är ytterst fyndiga, oförfärade, och i stånd att övervinna svårigheter som skulle krossa andra. De attraheras av det ockulta, som en nål dras till en magnet. När Merkurius är skadad är de utsatta för besvikelser i allting de företar sig, grälsjuka, skeptiska och cyniska, alltid intagande motsatt åsikt mot andras.

**<span id="mercury-in-sagittarius">Merkurius i skytten.</span>** Fastän i detriment är det fortfarande en stark ställning för Merkurius och om han är välaspekterad ger den ett ytterst högsint sinne med en religiös och filosofisk böjelse, ett sinne som föraktar konventionens bojor där de stör frihet i tanke och yttrande men ändå inte brusar upp i riktningar som är motsatta den allmänt accepterade normen i fråga om moraliska regler och uppförande. Den håller sig alltid inom gränserna för lag och ordning och människor med Merkurius i denna ställning är därför storligen respekterade i samhället. Merkurius i Skytten gör individen förtjust i att resa för att se naturens sevärdheter och scenerier och att undersöka främmande människors seder. Han är också förtjust i djur och husdjur. Skadad blir den benägen för laglöshet, oärlighet, spetsfundighet och en invecklad karaktär.

**<span id="mercury-in-capricorn">Merkurius i stenbocken</span>** ger ett kritiskt och genomträngande men något misstänksamt sinne med en tankfull och diplomatisk läggning. Dessa människor blir lysande spioner och detektiver, och har förmågan att bringa hemligheter i dagen på det mest häpnadsväckande sätt. De har också saturnusernas uthållighet som härstammar från Stenbockens tecken så att de aldrig ger upp förrän deras mål är nått. Denna ställning ger en förkärlek till vetenskap, särskilt kemi. Dessa människor är mycket attraherade av det ockulta, ändå praktiska och mycket sparsamma. De klamrar sig fast vid vad de får och har alltid något över för svåra tider. När Merkurius i Stenbocken är skadad gör den individen gnidig, grym, hård, illvillig, hämndlysten och ondskefull.

**<span id="mercury-in-aquarius">Merkurius i vattumannen</span>** ger de uraniska egenskaperna originalitet och oberoende och en oövervinnelig kärlek till frihet åt sinnet. Människor med Merkurius i denna ställning är fallna för att förkasta alla de sociala konventionerna och leva i enlighet med sina högeligen idealistiska begrepp. De bekymrar sig ofta inte om mode, och klär sig i en stil som är helt och hållet deras egen. De förespråkar idéer med avseende på sociala frågor som ligger tusen år före världens utveckling, bland dem teorin om själsfränder och samhörighetskänsla som förorsakar så mycket besvär i världen idag eftersom dess förespråkare ännu inte har växt till den andliga kaliber där de kan skilja den från sex och leva det verkliga uraniska kärlekslivet som är alltigenom andligt. De föregående tolkningarna gäller särskilt när Merkurius är aspekterad av Uranus och människorna beskrivna av dem är de extrema produkterna av Merkurius i Vattumannen. Alla som har denna ställning är emellertid mycket intellektuella, de har höga ideal och aspirationer, en kärlek till populär vetenskap och matematik och är vanligen attraherade också av de ockulta vetenskaperna, i synnerhet av astrologi, ty de har en god fallenhet för att läsa horoskopet. De är vänliga, sällskapliga och förtjusta i vänner vilket har till resultat att de vanligen drar till sig ett stort antal intellektuella människor i sin bekantskapskrets. Skadad gör denna ställning individen illojal och beredd att leva på sina vänner, eller att kritisera och förtala dem.

**<span id="mercury-in-pisces">Merkurius i fiskarna,</span>** det ockulta vattentecknet, förefaller utrusta sinnet med en viss psykisk förmåga som inte är så mycket intuition som fantasi. De tror eller föreställer sig att någonting måste vara si eller så och det är ett uppseendeväckande faktum att de vanligen har rätt, men detta anlag för dem farligt nära medialitet om Merkurius är skadad eller när Neptunus, Merkurius högre oktav, är i Tolfte Huset .Därför är detta snarare en farlig ställning. Om Merkurius är skadad av Saturnus gör denna ställning i Fiskarna individen benägen för dysterhet och sinnet kommer att vara utsatt för ständig oro med en dragning åt melankoli. Vanligen har människor med Merkurius i Fiskarna en vänlig och välvillig läggning. Detta är också en gynnsam indikation på att framgång kan uppnås inom kemi och som dietist i tillagningen av hälsokost.

#### <h4 id="mercury-in-aspect-with-other-planets">Merkurius i aspekt med de andra planeterna</h4>

**<span id="the-sun-in-parallel-or-conjunction-with-mercury">Solen i parallell eller konjunktion med Merkurius.</span>** Detta är de enda aspekterna som någonsin bildas mellan de två och den är bra för minnet och mentaliteten förutsatt att Merkurius inte är närmare Solen än tre grader, ty då är han ”förbränd" och hans goda kvaliteter är uppbrända i Solens strålar. Det är i högsta grad lyckosamt att ha Merkurius stigande framför Solen vid födelsen då han är Ljusbäraren som håller förnuftets fackla framför Anden vilken i horoskopet symboliseras av Solen. När han stiger efter Solen är mentaliteten inte på långt när så intensiv (såvida inte andra goda aspekter gynnar).

**<span id="venus-parallel-conjunction-or-sextile-to-mercury">Venus parallell, konjunktion eller sextil till Merkurius.</span>** Venus och Merkurius är aldrig mer än 76 grader från varandra, därför kan de endast bilda konjunktionerna, parallellerna och sextilerna, men inte trigonen, kvadraturen eller oppositionen.)

Dessa aspekter gör individen gladlynt och sällskaplig med en godmodig läggning och en önskan om sällskap. De ger också förmågan till musik och poesi, särskilt om de är i Ascendenten och är en allmän indikation på framgång som försäljare, ty sådana människor är mycket älskvärda, tillgängliga och övertygande.

**<span id="the-moon-in-parallel-conjunction-sextile-or-trine-to-mercury">Månen parallell, konjunktion, sextil eller trigon till Merkurius</span>** ger ett mottagligt sinne och ett säkert minne, två mycket sällsynta egenskaper och därför är dessa aspekter, särskilt sextilen och trigonen, goda kännetecken på framgång i livet, i synnerhet i något av de merkuriska yrkena, författare, administratör eller resande. Människor med dessa konfigurationer är vanligen mycket mångordiga, särskilt om konjunktionen eller trigonen uppträder i lufttecken eller rösttecken, för då når uttrycksförmågan en oöverträffad grad och sådana människor blir dugliga språkvetare och taltekniker, men om det inte finns något stadgande inflytande är inte människor med Merkurius och Månens konfigurationer pålitliga på grund av deras tendens att ofta ändra sina uppfattningar på det mest oväntade sätt. De är benägna att se till livets ljusa sidor och är förtjusta i nöjen, särskilt i resor.

**<span id="the-moon-square-or-opposition-to-mercury">Månen kvadratur eller opposition till Merkurius</span>** ger ett dåligt minne och avsaknad av mental stabilitet med en tendens till obeslutsamhet och oro, benägenhet för raseri och hysteri. Dessa egenskaper gör individen impopulär och som man säger, ”olycklig.”

**<span id="saturn-sextile-or-trine-to-mercury">Saturnus sextil eller trigon till Merkurius</span>** verkar som en broms på det flyktiga sinnet och ger det ett allvar, ett djup och en koncentration som är av oskattbart värde i livet. Beräkningen, grundligheten och förmågan till slutledningar angivna av dessa aspekter tillförsäkrar framgång i vilket yrke eller kall individen än må ägna sig åt. Det uthålliga framhärdandet som inte tillåter något tillfälligt misslyckande att stå i vägen för slutlig framgång, deras försiktighet och diplomati gör sådana människor oövervinnliga i det långa loppet. Därför blir de ofta framstående i förbindelse med någon allvarlig företagsamhet såsom hemliga sällskap, kyrkan, politiken eller regeringsaffärer. De är efterfrågade för höga positioner i stora företag där en stadig hand krävs vid styret. Men de briljerar vanligen inte offentligt ty de är mycket tystlåtna, dämpade och allvarliga i sitt sätt och uppträdande, dessutom är de absolut ärliga och rättsinniga, följaktligen blir de bästa domarna som går att få.

**<span id="saturn-conjunction-or-parallel-to-mercury">Saturnus konjunktion eller parallell till Merkurius</span>** ger djup åt sinnet, och förutseende, tillsammans med de andra goda egenskaperna uppräknade som resultat av sextilen eller trigonen om Merkurius i övrigt är väl aspekterad, dock inte i full utsträckning, eller i alla händelser förefaller individen inte att vara i stånd att förkroppsliga dem lika beredvilligt, följaktligen röner han inte samma säkra framgång som ges av de goda aspekterna. Han lider också av de av kvadraturen eller oppositionen betecknade tendenserna till melankoli, i synnerhet om aspekten förekommer i ett av de föränderliga tecknen eller i Stenbocken, och i Tvillingarna stör den fingerfärdigheten svårt. Sådana människor tenderar att släppa allt de har för händer. Dessa aspekter ger också en besvärande försagdhet och om Merkurius är skadad kan man räkna med de nämnda från kvadraturen eller oppositionen resulterande ej önskvärda egenskaperna.

**<span id="saturn-square-or-opposition-to-mercury">Saturnus kvadratur eller opposition till Merkurius</span>** gör individen utsatt för besvär och dröjsmål a genom hela livet. Han motverkas från alla håll av förtal och hemliga fiender och denna omständighet gör honom med tiden bitter och sarkastisk med det ytterligare resultatet att han undvikes av alla som möjligtvis kan komma undan honom. Detta leder honom med tiden till att bli en eremit som håller sig undan för att grubbla över sina besvär. En sådan person blir ibland utsatt för melankoli av den sorgligaste beskaffenhet. Dessa aspekter gör också individen listig och osannfärdig. De ger samma önskan om att studera det ockulta som förlänas av de goda aspekterna, men med den stora skillnaden att medan Saturnus och Merkurius goda aspekter gör en hågad för studiet av ockultism av osjälviska motiv, driver de dåliga aspekterna en annan att bringa naturens hemligheter i dagen för personlig makt eller snöd vinning.

**<span id="jupiter-conjunction-parallel-sextile-or-trine-to-mercuyr">Jupiter konjunktion, parallell, sextil eller trigon till Merkurius</span>** är en av de fördelaktigaste tillgångarna i livet ty det ger en gladlynt, optimistisk läggning med förmågan att alltid se saker från den ljusa sidan och hålla modet uppe i stunder av motgång. Sinnet är öppet, rörligt och i stånd till riktigt beslutsfattande och att genom noggrant övervägande forma ett tillförlitligt omdöme. Dessa människor bestämmer sig aldrig brådstörtat, de kräver tid att tänka över vad som presenteras för dem, men när de en gång har nått ett beslut, kommer det att befinnas vara obestridligt. De är framgångsrika i lagar eller litteratur och mycket respekterade för sin ärlighet och uppriktighet. Dessa aspekter är särskilt lyckosamma för människor som reser för affärers eller nöjes skull, ty de kommer att inhösta såväl fördel som njutning från ett kringflyttande levnadssätt. Det gör dem friska, välbärgade och förnuftiga utöver det genomsnittliga, älskade av alla för den vitala vibration de utstrålar mot vem de än möter.

**<span id="jupiter-square-or-opposition-to-mercury">Jupiter kvadratur eller opposition till Merkurius</span>** ger en vacklande och vankelmodig läggning så att individen inte kan besluta sig när mer än ett förfaringssätt står öppet, följaktligen går människor med dessa aspekter ofta miste om tillfällen genom senfärdighet och brist på omdöme, och måste därför ofta klassas som misslyckade personer i livet. De är utsatta för skandaler och förluster på grund av förrädiska kamrater. De borde inte resa, ty det kommer att medföra förluster och besvär. De borde också vara ytterst noga med att upprätta kontrakt eller överenskommelser om att utföra eller leverera vissa saker vid en fastställd tidpunkt, för de kommer sannolikt att vara oförmögna att uppfylla kraven och således kommer besvär och förluster att bli resultatet.

**<span id="mars-sextile-or-trine-to-mercury">Mars sextil eller trigon till Merkurius</span>** ger en klipsk, förslagen, snillrik och fyndig mentalitet. Den gör individen entusiastisk över varje företag som tilltalar honom och han har också förmågan att entusiasmera andra och göra intryck på dem med sina åsikter, en outtröttlig arbetare i varje sak som väcker hans sympatier, men han är inte visionär, och är bara intresserad av konkreta angelägenheter. Dessa människor älskar att argumentera eller debattera, och de har en outtömlig tillgång på slagfärdighet och gott lynne, ibland blandat med en sarkastisk ådra som alltid träffar prick, ändå aldrig ondskefullt eller illvilligt. De besitter också en anmärkningsvärd händighet och är i stånd att ta itu med vilken uppgift som än anvisas och göra det med en fart, ledighet och skyndsamhet som är förvånande, minst sagt. De kan inte göra någonting sakta eller halvhjärtat,, vad de än företar sig måste göras med storm, och de lägger ned hela sin energi i det så att de kan utföra uppgiften och göra den väl, följaktligen ger dessa aspekter framgång i livet i nästan varje verksamhetsområde dessa människor kan välja, men oftast inom litteratur eller mekaniskt hantverk.

**<span id="mars-conjunction-or-parallel-to-mercury">Mars konjunktion eller parallell till Merkurius</span>** ger samma mentala energi, entusiasm och fyndighet som de definitivt goda aspekterna, men huruvida dessa egenskaper används för konstruktiva och goda syften eller för destruktiva och onda ändamål beror på tecknet, ställning i hus och andra aspekter. Om konfigurationen förekommer i ett tecken där någondera eller båda planeterna är starka och välplacerade, som Mars i Väduren eller Stenbocken, eller Merkurius i Tvillingarna eller Jungfrun, eller om de förstärks av goda aspekter från Solen, Venus eller Jupiter, kommer Mars konjunktion eller parallell till Merkurius att verka lika sextilen eller trigonen, som uppgavs i förra stycket, se detta. Men om Mars och Merkurius är i ett av vattentecknen (Kräftan, Skorpionen eller Fiskarna), eller om någondera eller båda är skadade av Saturnus, Uranus eller Neptunus, kommer Mars och Merkurius konjunktion eller parallell att ge samma onda tendenser som kvadraturen eller oppositionen som definieras i nästa stycke.

**<span id="mars-square-or-opposition-to-mercury">Mars kvadratur eller opposition till Merkurius</span>** gör människor snabbtänkta, precisa och alerta, häftiga, impulsiva och lättretliga, benägna för att dra förhastade slutsatser och handla innan de tänker med det oundvikliga resultatet att de alltid ådrar sig själva eller andra människor besvär, följaktligen utgör de farliga kamrater. De är födda krångelmakare och ytterst oförmögna att lämna ett renhårigt uttalande. Det är precis lika naturligt för dem att ge färg åt eller överdriva sina uttalanden som det är att andas. De är fräna i sin vrede och deras tungor är giftigare än en skallerorms bett, följaktligen är de antingen fruktade eller hatade av dem som är olyckliga nog att vara bundna vid dem genom omgivningarna, alla som kan, skyr dem. De är översittare som är destinerade att antingen vinna eller försvinna var de än är, och de tillåter inget hinder att stå i deras väg som kan avlägsnas antingen genom våld eller förtal. De är höjden av själviskhet, skryt och fulländad egenkärlek. 

De föregående tendenserna kan förstås modifieras av andra aspekter, men om så inte är fallet är sådana människor ett hot mot samhället. Om antingen Mars eller Merkurius är placerad i Sjätte eller Tolfte Huset eller i någon annan ställning så att de dåliga aspekterna verkar på hälsan, finns det en utsatthet för nervös utmattning, hjärnhinneinflammation eller sinnesrubbning.

**<span id="uranus-sextile-or-trine-to-mercury">Uranus sextil eller trigon till Merkurius</span>** ger ett ursprungligt, oberoende och excentriskt sinne oförmöget att fördra modets, traditionens och konventionens bojor. En sådan person är ihärdig i sina ansträngningar att bryta sig en bana i fullständig frihet. Därför är detta kännetecknet på pionjärerna i tanke och uppfinning, tecknet på snille. Deras idéer och ideal är ytterst högtsträvande, progressiva och inspirerade, faktiskt så till den grad att den genomsnittliga mannen eller kvinnan betraktar deras handlingar som nycker, följden av ett sjukt sinne. Icke desto mindre har de rikligt med vänner på grund av sin vänliga och medkännande natur. Dessa aspekter är bra för en litterär eller vetenskaplig sysselsättning, också för uppfinnande, särskilt inom områden som har att göra med luft eller elektricitet.

**<span id="uranus-conjunction-or-parallel-mercury">Uranus konjunktion eller parallell till Merkurius.</span>** Om Merkurius i övrigt är skadad skall konjunktionen och parallellen bedömas som dåliga aspekter och tolkas i enlighet därmed, men om Merkurius i övrigt är väl placerad och aspekterad kommer den för sextilen och trigonen givna tolkningen att vara tillämpbar.

**<span id="uranus-square-or-opposition-to-mercury">Uranus kvadratur eller opposition till Merkurius</span>** är kännetecknet på den verkliga fantasten eller anarkisten som har extrema idéer när det gäller att riva ned den sociala strukturen och skapa reformer. Människor med dessa konfigurationer är hängivna åt att orera och yra offentligt och deras språk är vanligen lika grymt som åtgärderna de förespråkar. Vilken förmåga de än besitter vänds vanligen mot excentriska syften och de är ofta tvingade att företa plötsliga förändringar för den sakens skull.

**<span id="neptune-conjunction-parallel-sextile-or-trine-to-mercury">Neptunus konjunktion, parallell, sextil eller trigon to Merkurius</span>** ger ett sinne särdeles anpassat till den ockulta lärdomsgrenen, särskilt om konjunktionen förekommer i Tredje eller Nionde Huset eller trigonerna är från vattentecknen Kräftan och Fiskarna. Sådana människor är vanligen framgångsrika inom ockult vetenskap och utvecklar ofta ett övernaturligt anlag. De är särskilt duktiga som magnetiska läkare.

**<span id="neptune-square-or-opposition-to-mercury">Neptunus kvadratur eller opposition till Merkurius</span>** ger ett kaotiskt sinne, benägenhet för bristande minne, håglöshet och en läggning till att drömma bort tiden. Det finns en rastlös önskan om berömmelse och en oförmåga att passa in någonstans. Sådana människor är benägna för bedrägeri, svek och förtal, också att begå självmord.

### <h3 id="chapter-11">Kapitel XI: Månen, fruktsamhetens planet</h3>

Från Bibeln lär vi att Jehova skapade människan till Sin avbild. Vi sägs också att änglarna besökte Sara och tillkännagav Isaks födelse. De förutsade också Samsons och Samuels födelse och ängeln (inte ärkeängeln) Gabriel kom till Maria i Betlehem för att kungöra Jesu kommande födelse. Enligt ockult vetenskap är Jehova och Hans änglar väktare över fröatomerna, de grundläggande faktorerna vid befruktningen. Änglarnas aktiviteter riktas mot upprätthållandet av växtlivet, djurlivet och det mänskliga livet på jorden. För detta ändamål fokuseras deras krafter av den vandrande Månen genom zodiakens tolv tecken, de faller på ett kreativt sätt på fostret under havandeskapsperioden från tiden för befruktningen till födelsen.

Liksom Månen mäter jordens tidvatten så mäter hon också själens passage från evighetens stränder genom skötets vatten till tidens värld. Enligt astrologin är Kräftan Månens hem. De forna egyptierna avbildade detta tecken som en skarabé eller skalbagge som var deras emblem för själen och de kallade Kräftan själens sfär, ty det sägs att genom detta vattentecken som gjorts fruktbart av den lunariska strålen projiceras fröatomerna in i den blivande förälderns sköte som sålunda förbereds för havandeskapsperioden, ockult vetenskap lägger till detta att fröatomerna i djurriket, som fortfarande är själlöst och därför inte mottagligt för lunariska inflytanden i den riktningen, projiceras genom det martialiska vattentecknet Skorpionen medan de tröga växternas fröatomer strömmar in genom det till Jupiter hörande tecknet Fiskarna just innan Solen går in i Väduren vid vårdagjämningen för att väcka de växters frön som sover i Moder Jord, och som har gjorts fruktbara av Fiskarna. Sålunda har människofamiljen den längsta havandeskapsperioden, djurfamiljen en något kortare och växtfamiljen den kortaste av alla.

Månen mäter också den period av tillväxt som sker efter födelsen så att barndomsperioden, mätt genom förändringen av tänderna, är fullständig vid omkring sju års ålder när Månen är i kvadratur till hennes plats vid födelsen. Pubertetsperioden inleds vid omk ring fjorton års ålder när Månen är i opposition till sin plats vid födelsen och markeras av förändringen av rösten hos pojken och början av menstruationen hos flickan. Vid tjugoett års ålder har Månen genom progression färdats tre fjärdedelar av horoskopets cirkel från dess plats vid födelsen. Detta avslutar inkubationsperioden och den mänskliga varelsen betraktas som fullvuxen, kapabel att rösta i val och att sköta om sina egna affärer. Således överensstämmer den sträcka Nymånen färdats under havandeskapsperioden före födelsen i moderns sköte och avståndet den sträcka Månen färdats under tjugoett års utveckling efter födelsen i Moder Naturs sköte exakt.

Månen, likt Merkurius, har ingen egen grundläggande natur utan tjänar till att fokusera tecknens och andra planeters egenskaper på det mänskliga sinnet. Hon styr luftmängden som andas in och ut från lungorna, den färglösa lymfan i kroppen, också matsmältningsaktiviteten och det sympatetiska nervsystemet som automatiskt sköter om matsmältningen. Hon styr också lilla hjärnan, kvinnobrösten, de feminina funktionerna och barnsbörd vilket redan förklarats.

Människor som påverkas starkt av de lunariska strålarna är makliga, drömska och håglösa till sin natur, fulländade som arkitekter av luftslott som aldrig materialiseras eller antar konkret form. De är mycket sociala och i allmänhet lätta att komma överens med. De lyckas bäst som kockar, vaktmästare eller i någon enskild sysselsättning eller något som har att göra med vätskor eller ett sjöfarande liv.

Månen som är feminin indikerar den äkta hälften för en man vilket innebär att skada på Månen i en mans horoskop inte skulle innebära besvär med hälsan men med äktenskapslivet, och de två könens horoskop borde därför tydas olika med avseende på Solen och Månen. Om Saturnus skadar Månen i en kvinnas horoskop kommer den att påverka hennes hälsa, men samma aspekt i en mans horoskop kommer att förorsaka honom problem i äktenskapslivet. Om Solen är skadad i en mans horoskop kommer det att påverka hans hälsa men i en kvinnas horoskop skulle den indikera besvär med hennes make. Samtidigt bör man inte glömma att både Solen och Månen är vitala faktorer för hälsan hos båda könen men ett kön påverkas mera av Solen, det andra av Månen.

Månen är universums stora tidsmarkör. Utan henne skulle våra liv vara händelsefattiga ty fastän Solen och planeterna genom sin färd genom husen och tecknen indikerar de år när vissa i horoskopet visade tendenser kan kulminera i handling, krävs det undantagslöst en aspekt från Månen för att fruktbargöra aspekten och få den att blomma ut i fysisk manifestation. Solen och planeterna kan därför liknas vid timvisaren på ödets ur som visar det år när varje fas av vårt öde är redo för skörden och Månen kan liknas vid minutvisaren som visar den månad när influenserna väntas kulminera i handling. I avsikt att bli fullt förtrogen med Månens influenser skulle vi råda studenten att noga läsa artikeln om eklipser och nymåne i vår Simplified Scientific Astrology.

#### <h4 id="moon-in-the-twelve-houses">Månen i de tolv husen</h4>

**<span id="the-moon-in-the-first-house">Månen i första huset.</span>** När Månen stiger i Första Huset vid födelsen och särskilt i ett vanligt eller kardinalt tecken ger hon individen en mycket rastlös natur, han strävar ständigt efter att förändra sin ställning, miljö och sysselsättning, är besatt av en omättlig vandringslust och alltid beredd att flacka omkring. När Månen stiger i ett fast tecken har naturen litet mera stabilitet men även då kommer individen sannolikt att tillbringa åtminstone en del av sin tid i en kringflackande tillvaro. Människor med Månen i Första Huset är vanligen sensitiva, i synnerhet om Månen är i de psykiska tecknen Kräftan eller Fiskarna. De har en mycket livlig fantasi och är ganska intuitiva. Denna Månens ställning har ett mäktigt inflytande på hälsan i synnerhet i en kvinnas horoskop och de aspekter Månen mottar bestämmer kroppskonstitutionen. Det är också ett tecken på framgång i sådana sysselsättningar som bringar individen i nära kontakt med offentligheten.

**<span id="the-moon-in-the-second-house">Månen i andra huset</span>** antyder fluktuerande finanser såvida hon inte stärks av goda aspekter från Jupiter, välståndets planet, eller attraktionens planet Venus. Goda aspekter från Solen gör angelägenheterna stadigare i det avseendet.

**<span id="the-moon-in-the-third-house">Månen i tredje huset</span>** gör sinnet ytterst fantasirikt med en stark förkärlek för mentala sysselsättningar, i synnerhet sådana som inte kräver kontinuitet utan är utsatta för ständig förändring, som att redigera och rapportera för tidningar där man måste vara på utkik efter nyheter och flacka hit och dit i syfte att hopsamla dem. Dessa människor älskar publicitetens rampljus och om Månen är stärkt genom goda aspekter till Merkurius kan de nå en framskjuten ställning.

**<span id="the-moon-in-the-fourth-house">Månen i fjärde huset</span>** välaspekterad indikerar lyckosamma förhållanden i hemmet, i synnerhet mot livets slut men om Månen är skadad kan vi befara motsatsen. Denna ställning ger också en tendens till psykiska erfarenheter i synnerhet om Månen är i sitt eget tecken Kräftan eller i Fiskarna, ett annat vattentecken. Den visar också många förändringar av boningsort som kommer att vara lyckosamma eller annorledes enligt andra aspekter till Månen.

**<span id="the-moon-in-the-fifth-house">Månen i femte huset</span>** i kardinala eller föränderliga tecken visar en person med mycket föränderlig i sitt sätt att påverka, förtjust i nöjen och spel. Den är ett tecken på ett fruktbart äktenskap särskilt i Skorpionen. Även i ett ofruktsamt tecken som Lejonet kommer Månen att ge barn när hon är placerad i Femte Huset. Frågan borde emellertid alltid bedömas utifrån båda de blivande föräldrarnas horoskop, ty skulle ett vara helt och hållet ofruktsamt, skulle Månen i Femte Huset i Lejonet eller Jungfrun i det andra horoskopet inte vara tillräckligt för att göra saken bättre.

**<span id="the-moon-in-the-sixth-house">Månen i sjätte huset</span>** är en svag position särskilt i en kvinnas horoskop och varje person med Månen i den ställningen kommer att vara bättre i en underordnad position anställd av någon annan än i ett eget riskabet företag. Skulle han vara placerad i en arbetsgivares position kommer han att finna det svårt att behålla tjänare eller anställda. De kommer ständigt att bytas ut.

**<span id="the-moon-in-the-seventh-house">Månen i sjunde huset</span>** är välaspekterad lyckosam för framgång i äktenskap, kompanjonskap och all förbindelse med offentligheten ty den gör individen populär. Men allvarligt skadad indikerar den en ombytlig, föränderlig äktenskapspartner, förlust genom rättstvist, kompanjonskap och den stora allmänheten kommer då att se ogillande på individen .

**<span id="the-moon-in-the-eighth-house">Månen i åttonde huset</span>** ger utbyte genom äktenskap och testamentsgåva om den är välaspekterad och den ökar också antalet barn fastän det finns en möjlighet att några av dem kanske dör. Men om Månen är skadad kommer de finansiella levnadsomständigheterna att förändras till det sämre efter äktenskapet och om testamentsgåvor verkligen kommer så kommer de att medföra process varigenom individen kommer att förlora.

**<span id="the-moon-in-the-ninth-house">Månen i nionde huset</span>** när den är välaspekterad ger ett redigt sinne med en allvarlig, religiös, juridisk eller filosofisk inriktning enligt aspektens natur. Individen kommer att resa långt både med nöje och i affärer för egen del och någon gång kommer han att hamna i publicitetens rampljus. Denna ställning ger också en tendens till drömmar och visioner i synnerhet om Månen är aspekterad av Neptunus. Om Månen är skadad kommer individen att vara för impulsiv och dra förhastade slutsatser som kommer att vara till skada för honom. Om han företar resor riskerar han att som en följd därav råka ut för mycket besvär . Han är också benägen för att företa en illa övervägd växling av religion och utsättas därav för mycket kritik

**<span id="the-moon-in-the-tenth-house">Månen i tionde huset</span>** är ett tecken på lycka, popularitet och välmåga om den är välaspekterad. Den framhäver individen på ett bemärkt sätt inför offentligheten och tillförsäkrar gunst i synnerhet från kvinnor, men också för samlandet av egendom . Den gör sinnet djupt och diplomatiskt, nyfiket och frågvist. När Månen är skadad är individen benägen att ådra sig fientlighet från offentlighetens sida och ibland växlingar av lyckan. Ibland blir han inblandad i offentlig skandal och utsatt för kritik

**<span id="the-moon-in-the-eleventh-house">Månen i elfte huset</span>** välaspekterad ger många vänner i synnerhet bland kvinnor, men om hon är skadad kommer de som kommer till individen under vänskapens sken att göra så i hopp om att han kan vara dem till fördel.

**<span id="the-moon-in-the-twelfth-house">Månen i tolfte huset</span>** välaspekterad ger framgång i sådant arbete som utförs avlägset från offentlighetens ljus, i fängelser, sjukhus eller välgörenhetsinrättningar. Det finns också en benägenhet att bli inblandad i hemliga kärleksaffärer men om Månen är välaspekterad kommer individen att vara i stånd att hålla detta hemligt. Om Månen är skadad är det fara för hemliga fiender, besvär och förföljelse.

#### <h4 id="moon-in-the-twelve-signs">Månen i de tolv tecknen</h4>

**<span id="the-moon-in-aries">Månen i Väduren</span>** ger en mycket oberoende typ av sinne som vill forma sin egen väg vare sig den är rätt eller fel och som är ytterst snar att harmas över varje inblandning från andra. Individen är ambitiös och aggressiv men saknar beräkning, och är därför benägen att stöta på talrika bakslag. Emellertid ger denna ställning ett oförfärat mod och sådana människor besegras inte lätt. När de har misslyckats inom en sfär prövar de omedelbart ett annat vågstycke och till slut för dem vanligen deras blotta uthållighet till bemärkthet inom deras område och ger dem slutlig framgång, såvida inte Månen är skadad, då slår de sig lätt på den ena sysselsättningen efter den andra utan att ge sig själva tid att ärligt försöka lyckas med någon.

**<span id="the-moon-in-taurus">Månen i Oxen.</span>** Detta är Månens exalteringstecken och hennes verkan är därför mycket mäktig vad det goda beträffar om hon är fri från skada och välaspekterad. Då tonar Oxens fasta natur ned Månens föränderlighet som också blandas med Venus stråle. Följaktligen gör den läggningen mild, full av självsäkerhet och bestämd. Den ger ihärdighet, beräkning och vänlighet, därför drar individen till sig allt det goda i livet, hälsa och välstånd, vänner och familj, hus och jordegendomar jämte förmågan att njuta av alla dessa ting ty den gör honom förtjust i nöjen, sällskaplig och gästvänlig, med smak för konst och musik och alla andra ting som leder till njutandet av livet.

**<span id="the-moon-in-gemini">Månen i Tvillingarna</span>** ger ett klarvaket intellekt, förtjust i litteratur och vetenskap, fyndigt och i stånd att ta itu med oförutsedda händelser, öppet, fördomsfritt och redo för progressiva idéer som tas upp med stor iver. Följaktligen är sådana människor mycket attraherade av litterära sysselsättningar, särskilt inom tidningsbranschen där de kan ila från ett ämne till ett annat vilket krävs av deras ytterst rastlösa sinne. Denna ställning ger också en omåttlig kärlek till resor, och önskan om positioner där man möter många människor. Följaktligen gynnar den sådana sysselsättningar som handelsresande, agitatorer och liknande.

**<span id="the-moon-in-cancer">Månen i Kräftan</span>** ger en läggning som är vänlig, sällskaplig och sympatisk, men håglös och obenägen för ansträngning vare sig fysisk, moralisk eller mental. Dessa människor älskar att låta allt ha sin gång och börjar handla endast under nödvändighetens piska. De är ofta sensitiva för psykiska betingelser, i synnerhet om Månen är aspekterad av Neptunus eller Uranus och aspektens natur bestämmer om inflytandet är gynnsamt eller ogynnsamt. Denna ställning ger också en kärlek till hemmet och komforten som finns att få där. Den främjar ämnesomsättningen och som en följd därav hälsan om Månen är välaspekterad. Skadad har den en tendens att ge besvär med ämnesomsättningen.

**<span id="the-moon-in-leo">Månen i Lejonet</span>** har ett upplyftande inflytande på sinnet. Den ger en stark, självsäker och aggressiv läggning med organisationsförmåga, därför uppnår människor med Månen i denna ställning vanligen ledarskap i sin omedelbara krets. De är ärliga i finansiella och sociala angelägenheter, rättvisa och storsinta i sina förbindelser med andra, och mycket populära hos andra människor.

**<span id="the-moon-in-virgo">Månen i Jungfrun</span>** ökar de mentala begåvningarna om hon är välaspekterad, hon ger ett säkert minne, en kärlek till studier inom vetenskapliga eller ockulta områden och en ambition att vara främst. Kemi är dessa människors favorit bland vetenskaperna och de utmärker sig som dietister. De är rätt reserverade och har en diskret hållning, ogillande smicker och skrytsamt uppträdande. Såvida de inte hänger sig åt dietism är de framgångsrikare som andras tjänstefolk eller anställda än som egna företagare.

**<span id="the-moon-in-libra">Månen i Vågen</span>** är en lyckosam ställning för förvärvandet av vänner och offentlig popularitet ty den gör individen vänlig, sympatisk och trevlig, optimistisk och förtjust i sällskapliga nöjen. Denna ställning ger också god förmåga att fatta riktiga beslut, kärlek till konst och musik, ibland betydande begåvning som skådespelare om den biträds av andra aspekter.

**<span id="the-moon-in-scorpio">Månen i Skorpionen</span>** ger en modig, oberoende och energisk läggning. Individen som har denna konfiguration kommer inte att tolerera hinder i sina planer eller underkasta sig ålägganden. Han är ofta mycket abrupt i sitt sätt och burdus i sitt tal, hetsig och inte att betvinga med hot, utan endast mottaglig för vänlighet. Han har en stark och envis vilja och beslutsamhet att genomföra vad han än företar sig. Denna ställning ger också en betydande dragning till de ockulta vetenskaperna men skadad kan den leda till överdrivna sinnesnjutningar, besvär med kvinnor eller besvär i barnsbörd.

**<span id="the-moon-in-sagittarius">Månen i Skytten</span>** ger en alert och aktiv personlighet, en kärlek till att vandra, rida eller någon annan form av fysisk övning, en kringflackande läggning och kärlek till resor i främmande länder, en förkärlek till djur, i synnerhet hästar och hundar och en böjelse för studier av religion, lag, filosofi eller de ockulta vetenskaperna. Dessa människor är mycket optimistiska, gladlynta, jovialiska, och idealiska kamrater såvida inte Månen är skadad, då leder hennes ställning i Skytten till håglöshet och njutningslystnad.

**<span id="the-moon-in-capricorn">Månen i Stenbocken,</span>** om den är välaspekterad, ger ett överflöd av hjälp från människor som står högre på samhällsskalan så att vilken framgång som än kan äga rum kommer att komma genom andra, då individen är för försagd för att tränga sig fram, och därtill har ett melankoliskt sinne som gör honom ytterst känslig för verkliga eller inbillade oförrätter. Om Månen är skadad ger den en benägenhet för förtal vare sig detta är menat eller ej. Denna ställning har också en skadlig verkan på matsmältningen. Människor med Månen i denna ställning hyser ofta en sjuklig fruktan för att råka i misär och därför blir de giriga och gnidiga, försakande all komfort för tillfället så att de kan ha någonting för sämre dagar. De har mycket liten känsla för sig själva och ingen alls för andra.

**<span id="the-moon-in-aquarius">Månen i Vattumannen,</span>** om den är välaspekterad, ger individen en mycket livlig fantasi och förmågan att framkalla bilder för sitt sinnes inre öga på ett sådant sätt att de nästan förefaller gripbara, dessutom är dessa människor inte beroende av förnuftets röst, ty deras intuition är också ytterst välutvecklad. Till sin läggning är de sällskapliga, vänliga och höviska vilket får till resultat att de drar till sig många vänner och är mycket populära i sin miljö, och de får hjälp av vänner enligt Månens aspekter. Om å andra sidan Månen är skadad visar denna ställning en individ med ett ytterst excentriskt sinne.

**<span id="the-moon-in-pisces">Månen i Fiskarna</span>** ger ett mottagligt sinne och en rik fantasi med en benägenhet för håglöshet och självömkan, vankelmod och försagdhet, gör att individen hellre tycker om att drömma än att handla, därför är livets väg förenad med sorg, besvär och självfördärv. Denna ställning leder inte sällan till medialitet, i synnerhet om Neptunus är i ogynnsam aspekt, ty dessa människor är särskilt känsliga för astralandars smicker och älskar allting som sätter deras känslor i rörelse. De är också mycket mångordiga i sitt uttryckssätt. Om en god aspekt från Venus och Merkurius gör det möjligt för dem att ägna sig åt musik spelar de med utomordentlig inspiration och känsla. Om Månen är skadad i Fiskarna kan kärleksaffärer bringa individen bekymmer. Om Fiskarna är i Tolfte Huset och Månen är där vid födelsen kommer detta att ge en utsatthet på föräldrarnas sida för att dricka och således försumma sina barn som då kan komma att stå under välgörenhetsinrättningars förmyndarskap tills de når mognad.

#### <h4 id="moon-in-aspect-with-other-planets">Månens aspekter till andra planeter</h4>

**<span id="the-sun-parallel-to-or-conjunction-with-the-moon">Solen parallell eller konjunktion med Månen.</span>** Oavsett i vilket tecken eller hus Himlakropparnas konjunktion förekommer så kommer individen att vara så starkt präglad av det tecknets egenskaper att, i avsaknad av hans verkliga Ascendent, också den mest kompetenta astrolog troligtvis kommer att vilseledas och bedöma honom som född med det tecknet stigande i vilket konjunktionen ägde rum, och vilka angelägenheter som än behärskas av huset i vilket konjunktionen förekommer kommer att spela en mycket viktig roll i livet. I det Första är han en egoist rakt igenom med mycket liten kärlek för andra utom i den mån de tjänar hans ändamål, i det Sjunde kretsar hans värld kring makan, i det Tionde Huset eller tecknet kommer han att offra allt annat för att avancera i det offentliga livet, i det Tolfte Huset eller tecknet kommer konjunktionen att ge en stark tendens till begivenhet på rusdrycker som kommer att förorsaka besvär i livet, i Tredje och Nionde Husen kommer den att förgylla sinnet och föranleda resor från vilka han kommer att dra fördel, i Andra Huset kommer den att bringa rikedom, i synnerhet i god aspekt med Jupiter. Om Solen och Månens konjunktion är närmare än tre grader har den en tendens att uttömma vitaliteten och om den också är en solförmörkelse och barnet överlever, kommer detta att vara särskilt märkbart genom hela livet. Människor som har sådana nära konjunktioner eller förmörkelser blir liknöjda, modfällda och ur slag varje gång det är nymåne. Konjunktionen eller förmörkelsen förefaller inte störa andra goda verkningar på andra områden i livet.

**<span id="the-sun-sextile-or-trine-to-the-moon">Solen sextil eller trigon till Månen.</span>** Solens och Månens goda aspekter är fördelaktiga för framgång i allmänhet i livet, hälsa, goda finansiella betingelser, angenäm hemmiljö med trogna vänner och uppskattning i samhället, de gynnar ett avancemang i livet med anledning av individens medfödda förmåga, som antingen ger honom erkännande av människor i en ställning att hjälpa honom avancera, eller sporrar honom att bryta sin egen bana.

**<span id="the-sun-square-or-opposition-to-the-moon">Solen kvadratur eller opposition till Månen</span>** gör individen vacklande och ostadig till sin läggning, föränderlig och oförmögen att fullfölja en fast kurs i livet, överilad i att störta sig in i obeprövade företag men saknande uthålligheten eller kontinuiteten i avsikten att föra något till en framgångsrik avslutning. Av den anledningen blir sådana människor misslyckade personer i livet, i synnerhet i sin förbindelse med kvinnor och människor högre på den sociala skalan såsom arbetsgivare, myndigheter, domare, etc., de har alltid svårigheter med att erhålla fast anställning och behålla sina positioner när de erhåller dem ty de är hypersensitiva och redo att bli förnärmade, med eller utan provokation. Dessa konfigurationer påverkar också hälsan, kroppen är känslig för förkylningar och återställandet går långsamt när sjukdomen har brutit ut.

**<span id="venus-parallel-conjunction-sextile-or-trine-to-the-moon">Venus parallell konjunktion, sextil eller trigon till Månen.</span>** Månen betecknar äktenskap för en man och därför är de goda aspekterna mellan Venus, kärlekens planet, och Månen goda indikationer på ett lyckligt äktenskap när de förekommer i en mans horoskop. Men i en kvinnas horoskop verkar dessa aspekter på hälsan, då Månen är fruktsamhetens planet och härskar särskilt över de kvinnliga funktionerna, som är en så stark faktor i en kvinnas hälsa, och den stärks mycket av dem. Dessa aspekter ger förmåga som vältalare med en fruktbar fantasi, en kärlek till nöjen, musik och konst. De ger en förbindlig personlighet, mycket attraktiv för det motsatta könet tack vare vänlighet, tillgivenhet och medkänsla och de tenderar till framgång i livet. Fastän finanserna kan variera har individen vanligen tillräcklig utkomst för dagen och vägen.

**<span id="venus-square-or-opposition-to-the-moon">Venus kvadratur eller opposition till Månen</span>** visar på besvär i äktenskapet för en man, därför att den av en skadad Venus beskrivna hustrun kommer att vara ovårdad och ha tygellösa vanor vilka kommer att förstöra familjelyckan . I en kvinnas horoskop indikerar den störning av de kvinnliga funktionerna och ger också en tendens till besvär med ämnesomsättning och dålig cirkulation när den finns i horoskopet hos endera könet. Dessa aspekter ger också en benägenhet för problem genom förtal och offentlig skandal då den sålunda skadade individen är flyktig och ombytlig i sin tillgivenhet, och är av en sensuell natur som älskar att fladdra från blomma till blomma utan hänsyn till de sorger som förorsakas av att leka med andras hjärtan.

**<span id="mercury-parallel-conjunction-sextile-or-trine-to-the-moon">Merkurius parallell, konjunktion, sextil eller trigon till Månen</span>** ger ett mottagligt sinne och ett säkert minne, två mycket sällsynta egenskaper och därför är dessa aspekter, särskilt sextilen och trigonen goda indikationer på framgång i livet, i synnerhet i en av de merkuriska sysselsättningarna, litterära, skrivande eller resande. Människor med dessa konfigurationer är vanligen mycket mångordiga, särskilt om konjunktionen eller trigonen uppträder i lufttecken eller ett rösttecken, ty då når uttrycksförmågan en oöverträffad höjd och sådana människor blir dugliga lingvister och vältalare, men såvida det inte finns något stadgande inflytande är inte människor med Merkurius och Månens konfigurationer pålitliga på grund av deras tendens att ständigt ändra sina uppfattningar på det mest oväntade sätt. De är benägna att se till livets ljusa sidor och är förtjusta i nöjen, särskilt resor.

**<span id="mercury-square-or-opposition-to-the-moon">Merkurius kvadratur eller opposition till Månen</span>** ger dåligt minne och avsaknad av mental stabilitet med en tendens till obeslutsamhet och att oroa sig, benägenhet för raseri och hysteri. Dessa egenskaper gör individen impopulär och som man säger, ”olycklig.”

**<span id="saturn-sextile-or-trine-to-the-moon">Saturnus sextil eller trigon till Månen</span>** skänker alla de bästa saturniska egenskaperna åt sinnet och gör individen självsäker, allvarlig, nykter och systematisk, noggrann och sparsam i affärsangelägenheter och ger framgång i livet genom taktfull och diplomatisk förbindelse med andra. Sådana människor är särdeles ansvarsfulla och pålitliga i alla angelägenheter vad beträffar ära och rättvisa och vinner av det skälet stor uppskattning i samhället. Deras tålamod och framhärdande är outtömligt.

**<span id="saturn-parallel-to-or-conjunction-to-the-moon">Saturnus parallell eller konjunktion med Månen</span>** skall inte alltid klassas som en dålig aspekt vad de mentala egenskaperna beträffar ty i vilket fall fördjupar den sinnet och ger stor koncentrationsförmåga. Om Saturnus är stark genom tecken, i Vågen eller Stenbocken, och Månen i övrigt är välaspekterad, kommer denna ställning också att skänka Saturnus dygder fastän den under alla betingelser gör sinnet dystert och individen är utsatt för periodiska skiften av melankoli, men om Saturnus är svag genom tecken, i synnerhet om han är i Väduren och om Månen i övrigt är skadad så skall hans konjunktion bedömas och tydas på samma sätt som kvadraturen och oppositionen.

Konjunktionens verkan beror också på det område av livet vi betraktar, till exempel, som redan sagts, är konjunktionen mellan Månen och Saturnus gynnsam för koncentration av sinnet, men ogynnsam för matsmältningen, särskilt i en kvinnas horoskop, den har också tendensen att förhindra menstruationerna med allt vad det innebär, och i en mans horoskop indikerar den den äkta hälftens död. Liknande särskiljanden borde göras vid tolkningen av konjunktionerna mellan de andra så kallade olycksbringarna.

**<span id="saturn-square-or-opposition-to-the-moon">Saturnus kvadratur eller opposition till Månen</span>** är ett av märkena på sorg i livet då den gör sinnet melankoliskt och fyllt av oro så att individen ständigt bär med sig en atmosfär av dysterhet, och då tankar är ting får denna sinnets attityd till stånd dröjsmål och besvikelser inom alla områden i livet. En sådan person kommer att erfara svårigheter från av Saturnus betecknade människor och ting, sannolikt föräldrar, och om han har pengar kommer han att förlora dem och ha svårt att få mer, således kan han befinna sig i fattigdom hela sitt liv. Han kommer att skaffa sig fler fiender än vänner och bli utsatt för förtal och skandal, men den impopularitet han stöter på är obestridligen förtjänad ty dessa aspekter gör sinnet bittert och själviskt, sådana människor är samvetslösa, giriga och helt och hållet okänsliga i förhållande till andra, följaktligen befinner de sig under Saturnus pisksnärt så att den sorg och de besvär som de själva ständigt känner kan göra dem mera godmodiga. Om aspekten är sex, fem eller även fyra grader från att vara exakt och om Saturnus är i exalteringstecknet Vågen är dessa aspekter inte riktigt så onda under livets senare del. De kan då innebära att individen har lärt sig sin läxa och att han som en följd därav kan hamna i mindre svåra omständigheter. De ogynnsamma aspekterna mellan Saturnus och Månen är mycket dåliga för hälsan, särskilt i en kvinnas horoskop. Där tyder de på hinder i de kvinnliga funktionerna. I mannens horoskop förvägrar de antingen äktenskap eller indikerar den äkta hälftens död och deras allmänna tendens är att förhindra allting förknippat med husen och tecknen vari de är placerade i horoskopet.

**<span id="jupiter-parallel-conjunctino-sextile-or-trine-to-the-moon">Jupiter parallell, konjunktion, sextil eller trigon till Månen</span>** ger en optimistisk, högsint och generös läggning. Den öppenhjärtiga ärligheten, rättvisan och vänligheten hos sådana människor gör dem allmänt populära. Dessa aspekter stärker både förmågan till beslutsfattande och kroppskonstitutionen, de ger ett starkt sinne i en stark kropp och följaktligen en mäktig personlig magnetism som kan användas på det fördelaktigaste i att hela de sjuka. De har upphöjda ideal och en rik fantasi med kraften att uppnå välstånd vilket kommer att växa sig större om de används i filantropiska företag om vilka dessa människor har lätt att drömma. Dessa är några av de bästa aspekterna på skalan och befrämjar allmän framgång i livet både fysiskt och andligt.

**<span id="jupiter-square-or-opposition-to-the-moon">Jupiter kvadratur eller opposition till Månen</span>** försämrar förmågan till att överlägga (diskutera), ger individen besvär genom rättstvist, brist på förutseende, obeslutsamhet eller oärlighet. Människor med dessa aspekter är svaga för ståt och att vilja synas, extravaganta med sina tillgångar och resurser, benägna att ta desperata chanser i spel och spekulation för att återvinna sina tillgångar men är dömda till förlust, förtal och ibland konkurs.

Dessa aspekter är också ogynnsamma för hälsan, särskilt i en kvinnas horoskop, tydande på problem med matsmältning och levern.

**<span id="mars-sextile-or-trine-to-the-moon">Mars sextil eller trigon till Månen</span>** ger en underbar vitalitet och en stark fysik så att individen är i stånd att övervinna nästan alla tendenser till dålig hälsa vilka alla upphävs av dessa aspekter. Kraften att uthärda förstärks till ett maximum och individen kan överleva strapatser som människor vanligen dukar under för. De ger ett resolut, modigt, energiskt och ambitiöst sinne med en fyndig och ovanligt konstruktiv inriktning och de gör individen snabb men inte förhastad i sina beslut. Således vinner han andras förtroende och uppskattning och förtjänar avsevärt med pengar men naturen är ytterst frikostig och generös så att pengar blir inte kvar hos dessa människor. De spenderar dem nästan lika fort som de får in dem.

**<span id="mars-conjunction-or-parallel-to-the-moon">Mars konjunktion eller parallell till Månen</span>** kan vara antingen bra eller dålig beroende på könet på den person eller det område i livet vi betraktar. Den stärker hälsan och vitaliteten, särskilt i en kvinnas horoskop. I en mans horoskop skulle den indikera en robust äkta hälft med en dominerande natur. Med avseende på sinnet skulle den göra individen mycket impulsiv, särskilt om den är placerad i ett av de föränderliga tecknen eller i Tredje eller Nionde Huset. Den ger ett mycket dåligt humör men inte så dåligt som kvadraturen eller oppositionen. Om Mars är i konjunktion eller parallell med Månen i Skorpionen finns det ett abnormt sexuellt begär vilket inte kommer att förnekas, särskilt om också Venus finns där. Den gör naturen mycket rastlös och vacklande ty det är som att blanda eld och vatten. I vattentecken ger den benägenhet för rusdrycker.

**<span id="mars-square-or-opposition-to-the-moon">Mars kvadratur eller opposition till Månen</span>** ger individen ett mycket hetsigt temperament med en tendens till hastiga eller impulsiva uttryck och handlingar som kan förorsaka individen en hel del sorger och besvär. Dessa människor harmas över regler eller föreskrifter eller varje annat mått och steg som tenderar att begränsa deras begär eller tillfredsställandet av deras aptit inom varje riktning, men om de är i auktoritet är de mycket dominerande och fordrande i sina krav på omedelbar åtlydnad av andra, ej heller tvekar de att använda den fysiska styrka som kan vara nödvändig för att framtvinga åtlydnad om de tror att de kan göra det utan stor fara för dem själva. Ibland kommer de även att vidta desperata förändringar för att tillfredsställa sin illvilja och eftersom de har ett oriktigt balanserat sinne är de dumdristiga i sina äventyrligheter så att de vid tillfälle kommer att försöka göra saker som ingen annan vid sunt förnuft skulle försöka. Med hänvisning till föregående karaktärsdrag skaffar sig sådana människor många fiender och förorsakar andra åtskilligt lidande, särskilt bland medlemmar av sin närmaste familj som inte så lätt kan lämna dem. Om dessa aspekter förekommer i vattentecken, särskilt med Mars eller Månen i Fiskarna är individen också en inbiten drinkare. I avseende på hälsan har de en tendens till feber eller olyckor, samt besvär med fortplantningsorganen och operationer som vanligen är onödiga. Dessa människor är ytterst slösaktiga med sina pengar och vanemässiga krångelmakare.

**<span id="uranus-sextile-or-trine-to-the-moon">Uranus sextil eller trigon till Månen</span>** ger stor originalitet och oberoende åt sinnet, som är snabbt, intuitivt och mycket livligt i sin fantasi, följaktligen har individen uppfinnartalang och är attraherad av de ockulta lärdomsgrenarna och utrustad med hypnotiska eller magnetiska krafter, likaså förmågan att studera och praktisera astrologi. Om livet ägnas åt elektricitet som yrke kommer individen att vara framgångsrik i det. Dessa aspekter ger också en särskild lockelse till det motsatta könet och leder troligtvis till en hemlighållen kärleksaffär eller en okonventionell förening.

**<span id="uranus-conjunction-or-parallel-to-the-moon">Uranus konjunktion eller parallell till Månen</span>** ger liknande mentala och psykiska tendenser och också samma benägenhet för oregelbundna kärleksaffärer som de goda aspekterna men dessa tendenser är inte så uttalade. En under Uranus och Månens konjunktion genererad hemlig kärleksaffär kan ha direkt olycksbådande resultat liknande dem nämnda under de dåliga aspekterna. Om konjunktionen förekommer i Kräftan tenderar den till nervös matsmältning, i Lejonet ger den tendens till hjärtklappning, stör hjärtslagens rytm och ger ett krampaktigt sätt att fungera som troligen kommer att visa sig vara ödesdigert när det har fått ha sin gång. I Skorpionen, ger den benägenhet för perversa vanor, i Skytten skulle reflexrörelsen kännas i lungorna och på liknande sätt med de andra tecknen.

**<span id="uranus-square-or-opposition-to-the-moon">Uranus kvadratur eller opposition till Månen</span>** gör individen nyckfull och snarstucken i högsta grad, en vandrande krutdurk färdig att explodera när som helst, befallande, inbilsk, intolerant, och undvikes av alla som möjligen kan hålla sig ur hans väg. Om sådana människor är arbetsgivare kan ingen arbeta för dem och om de är anställda vill ingen ha dem. De förblir aldrig särskilt länge på någon plats, utan antingen avskedas de eller slutar de sin ställning vid minsta provokation. Människor med dessa aspekter är attraherade av de ockulta lärdomsgrenarna men de röner aldrig framgång i dem på grund av sin nyckfulla mentalitet. Liksom de andra aspekterna mellan Uranus och Månen indikerar också kvadraturen eller oppositionen en hemlig förbbindelse antingen å individens sida eller den äkta hälftens. Om den förekommer i Sjunde Huset i en mans horoskop bevisar den också att makan är otrogen så att offentlig skandal och skilsmässa slutligen kommer att följa. Solens och Uranus ofördelaktiga aspekter ger liknande indikationer i en kvinnas horoskop.

**<span id="neptune-sextile-or-trine-to-the-moon">Neptunus sextil eller trigon till Månen</span>** ökar fallenheten fantasiförmågan till en överlägsen grad, i synnerhet om någon av planeterna är i Nionde Huset. Då gynnar den profetiska drömmar och visioner som bringar individen i kontakt med de osynliga världarna. Den indikerar framgång i de ockulta lärdomsgrenarna och framgång i deras utövande ty den gör naturen ytterst inspirerad och den ger också en vänlig och sympatisk läggning. De nämnda andliga egenskaperna är troligen inte uppenbara ens för individen själv men är då latenta och möjliga att utveckla. 

Det kan också tryggt sägas att vid en eller annan tidpunkt i livet kommer människor med dessa aspekter att komma i kontakt med och vara mycket attraherade av det ockulta vare sig själens egenskaper sedan är utvecklade eller ej.

**<span id="neptune-conjunction-or-parallel-moon">Neptunus konjunktion eller parallell till Månen</span>** indikerar samma starka psykiska drag som de goda aspekterna, i synnerhet om Neptunus är placerad i de psykiska tecknen Kräftan eller Fiskarna. De som föddes med Neptunus goda konfigurationer under de 14 år då den stod i det vetenskapliga lufttecknet Tvillingarna erövrar nu luften och fulländar vetenskapliga uppfinningar som kommer att få oss att förundras, men barnen som har blivit födda under gynnsamma konfigurationer under de 14 år Neptunus har gått igenom det psykiska tecknet Kräftan växer nu upp bland oss som en skara mystiker och när de har nått mognad kommer de att förvåna oss med sin andliga insikt och förmåga. Bland andra ting kommer de att utveckla musikens själ.

**<span id="neptune-square-or-opposition-to-the-moon">Neptunus kvadratur eller opposition till Månen</span>** är också en indikation på själsliga kvalitéer liknande de goda aspekternas, men under de förra aspekterna kommer individen att vara negativ till sin natur och är benägen till att bli ett rov för andekontroll och utsatt för medialitet, därför borde han inte bevista seanser.

### <h3 id="chapter-12">Kapitel XII: Saturnus, sorgens planet</h3>

NYCKELORD: HINDER

En givande metod för att förvärva kunskap är genom jämförelse av motsatsernas likheter och kontraster; sålunda framträder belysning och sidobelysning, som annars kan undgå uppmärksamhet.

Tillämpande denna metod på Solen och Saturnus, minns vi att Solens nyckelord är ”Liv”, och vid vårdagjämningen när Solen är i Väduren, dess exalteringstecken, kan vi med lätthet lägga märke till den mäktiga verkan från den vågkam av vital vätska som då strömmar över jorden. Naturen vibrerar av liv, som rusar fram genom rikenas alla former och förlänar dem en sådan överflödande vitalitet att de drivs till att generera i avsikt att ta hand om överflödet. Livet manifesteras som rörelse; men Saturnus nyckelord är Hinder, därför är den orkeslöshetens och förfallets planet, och när följaktligen Solen är i Vågen, Saturnus exalteringstecken, vid höstdagjämningen, är Naturen trött och redo för sin vintersömn. Den mänskliga kroppen sätts också i kraft av det i vår föda innefattade solariska livet, som inträder i vårt system genom huvudet och halsen, styrda av Byggmästarnas, Solens och Månens, exalteringstecken, och elimineras av aktiviteten hos levern och njurarna styrda av Saturnus och hans exalteringstecken, Vågen.

I ungdomen, när Solens krafter svallar genom kroppen, balanseras assimilering och avsöndring, men allt eftersom tiden fortskrider, ackumulerar ”Kronos” eller Saturnus, hinder i avsöndringsorganen, och elimineringen inskränks gradvis, livets vägar stängs för, och orkeslöshet och förfall vänder livets vågskålar (Vågen) mot dödens rike.

Likaledes i andra livsområden; där Solen gör den sociala favoriten, genom att genomsyra honom med optimism och ett glädjestrålande leende, gör Saturnus eremiter och sura existenser med bistra uppsyner och pessimism; där Solen befrämjar våra världsliga affärer och får saker och ting att förlöpa obehindrat, förorsakar Saturnus retliga fördröjningar av oförklarlig natur; hela världen tycks konspirera för att frustrera våra planer.

I Guds Rike är alla ting balanserade för att alstra det högsta ultimata goda åt alla, och så används Saturnus inflytande för att uppväga Mars översvallande liv. Saturnus inneboende natur är hinder; han är lika långsam och ihärdig som Mars är impulsiv och kvick till förändring; han tar inga chanser, utan ser sig väl för, och hans kalla, kalkylerade förnuft missar inget formfel i någon plan.

I en ung själs horoskop är Mars dominant och mannen växer längs fysiska linjer i mycket som djur gör under lagen om den starkares överlevnad, men gradvis dras Saturnus tumskruvar åt, kvadraturer och oppositioner bringar sorg och lidande; Saturnus placeras ovanför Mars i horoskopet, för att frustrera och kontrollera honom, tills det tycks som om varje ansträngning vore fåfäng på grund av det saturniska hindret.

Jesaja kunde inte höra vägledningens röst i elden, stormen eller jordbävningen, men när tumultet var över hörde han ”den stilla lilla rösten” för att trösta honom; och likadant är det med oss, medan vi ger efter för Mars okontrollerade impulser är våra liv för turbulenta för att medge umgänge med det Högre Jaget, men när Saturnus sorger har tuktat Mars obehärskade ande, när natten tycks som mörkast, som i Jesajas grotta, då hör också vi den röst som skall tala fred efter stormen.

Saturnus tyglar är inte angenäma; ibland vredgas, surar och upprörs vi således medan vi tyglas, men samtidigt mognar vi och är mera lämpade, när hindret avlägsnas, att ha eller använda det som Saturnus fördröjde, ty liksom vi utvecklar fysiska muskler genom att övervinna fysiska hinder, så kultiverar vi själslig styrka genom det motstånd som andligt avlas av Saturnus. Läran han överlämnar kan summeras i mottot ”Tålmodig ihärdighet i redlighet”.

De flesta av oss är när vi betraktar Saturnus i horoskopet böjda att se på honom som ond med anledning av den skada han bringar, men det är endast en ensidig åsikt, ty det finns ingenting ont i Guds Rike. Det som förefaller så är endast gott i tillblivelse. När vi minns att det av vårt horoskop visade ödet är vårt eget skapande i förgångna existenser då skall vi förstå att Saturnus endast markerar de svaga punkterna i vårt horoskop, där vi är sårbara och benägna att gå vilse. När de svaga punkterna har frambringats genom frestelse, och vi har givit efter, följer bestraffningen automatiskt som en naturlig och logisk sekvens, ty varje felaktig handling bär inom sig själv det frö av bestraffning som hämtar hem de misstag vi har begått till vårt medvetande. Det måste stå klart för vårt inre öga att fastän planeterna ger benägenhet för en viss livsgärning antas vi, som utvecklande Egon, kunna skilja mellan gott och ont och endast välja det som är gott. Om vi misslyckas i detta avseende och ger efter för frestelsen förtjänar överträdelsen en skälig vedergällning under naturens lagar och dessa är de av Saturnus betecknade tingen. Vi bestraffas inte på grund av att vi frestas utan vi frestas på grund av att vi gav efter. Antagande till exempel att Saturnus är i Kräftan, då är det uppenbart att vi i det förgångna har givit efter för ett omåttligt begär efter föda, att våra matsmältningsorgan har blivit försämrade som en följd av detta och att vi kommer att bestraffas genom matsmältningssjukdomar om vi inte lär oss måttlighet och urskiljning i valet av vår föda. Vi kommer då att frestas att frossa i läckerheter och kanhända hyser vi en motvilja mot den enkla föda som är bäst för oss. Frestelsen kommer, emellertid, inte att vålla vår mage något problem såvida vi inte ger efter och tillfredsställer vår aptit. Då bestraffar automatiskt maten, och inte en hämnande Gudom, oss tills vi lär oss tygla vår aptit. Likadant i andra livsområden, om Saturnus är på ascendenten eller i Tredje eller Nionde Husen och ogynnsamt aspekterad till Merkurius eller Månen förorsakar den oss att grubbla över våra besvär och fyller vårt liv med dysterhet. Den ger ett hinder där för att varna oss att vi borde vara mera sällskapliga och inte vända våra ansikten bort från livets solsken. Gud finns vid universums styre, Hans ministrar arbetar kontinuerligt med oss för det goda, det finns verkligen ingen anledning till bekymmer och om vi inte kan se det idag kommer Saturnus att skärpa sitt grepp i morgon och pressa hårdare och hårdare tills vi med desperationens rena mod spränger hans bojor och hoppar ut i livets glädje och solsken.

Om det inte vore för Saturnus tuktande, underkuvande inflytande skulle vi vara benägna att löpa amok och bränna ut livets ljus kvickt och i en översvallande anda. Saturnus symboliseras med rätta av Fader Tid med sitt timglas och sin lie. Han tillåter oss inte att lämna livets skola förrän tiden har gått och kursen är avslutad. Dessutom ger han åt mänskligheten många av dess ädlaste egenskaper. När han lägger en behärskande hand på den flyktiga Månen eller Merkurius, den snabba ”gudarnas budbärare”, fördjupar han sinnet och gör det allvarligare och bättre i stånd att ta itu med vår existens svårigheter. Takt och diplomati, metodik och systematik, tålamod och uthållighet, ära och renhet, flit och mekanisk förmåga, rättvisa och rättsinnighet kommer alla från Saturnus när han är välaspekterad och det är endast när vi överträder de principer för vilka han står som han under på grund av ogynnsamma aspekter genererade inflytanden straffar oss tills han bringar oss på våra knän för att be till vår Fader i Himlen om förlåtelse och styrka att övervinna vår lägre natur.

#### <h4 id="saturn-in-the-twelve-houses">Saturnus i de tolv husen</h4>

**<span id="saturn-in-the-first-house">Saturnus i första huset</span>** och välaspekterad är ett lyckosamt tecken ty oavsett hur en person må vara handikappad i livets start så är den slutliga framgången säkerställd genom individens tålamod, framhärdande, självbehärskning och återhållsamhet genom en välplacerad Saturnus. Sådana människor har en underbar arbetskapacitet. De förefaller aldrig att tröttna och aldrig ge upp vilka hindren än må vara. De har ett obegränsat förtroende för sig själva och sin förmåga att verkställa det som de företar sig och därför vinner de slutligen. Men när Saturnus är svag och skadad i Första Huset gör den individen försagd och obenägen att ta ansvar, subtil, hemlighetsfull, och misstrogen mot andra människor; med en dyster läggning och böjd för att söka isolering. Sådana människor skys vanligen av andra och är dömda till sorg, besvikelse, dröjsmål och besvär i allmänhet genom livet. Detta är också ett dåligt tecken för hälsan, särskilt i de yngre åren. Blånader åt huvudet, förkylningar, och om Skorpionen stiger, förstoppning; i Lejonet klen cirkulation, i Kräftan klen matsmältning, i Vågen hinder i njurarna, njursten och andra urinbesvär och så vidare med de andra tecknen.

**<span id="saturn-in-the-second-house">Saturnus i andra huset</span>** ger när den är välaspekterad och särskilt i sitt exalteringstecken, Vågen, bringar pengar genom arv och förmåga att öka på dem genom ifrågavarande ekonomi, noggranna, konservativa investeringar och liknande metoder. Några av världens allra rikaste finansmän har haft Saturnus i denna ställning. De ernår pengarna till att börja med genom en av förfäderna indikerade av Saturnus samt genom den saturniska strålen, i detta hus hämtar de det skarpa affärssinne och de framsynta metoder som gör dem i stånd att inte endast stå på sig som så många gör när rikedom kommer genom Saturnus, men också genom att öka på den ärvda förmögenheten. Om Saturnus emellertid är svag eller skadad, kommer livet säkert att förflyta i fattigdom.

**<span id="saturn-in-the-third-house">Saturnus i tredje huset</span>** ger när den är välaspekterad ett allvarligt, sansat och tankfullt sinne, i stånd till koncentration och väl i stånd att ge sig i kast med de djupaste vetenskaperna och andra allvarliga angelägenheter i livet. Den ger takt, diplomati, rättvisa, ärlighet och sinnets alla andra saturniska dygder.

När Saturnus är skadad i Tredje Huset indikerar den besvär med syskon, fara under resor, dröjsmål och besvikelser i att ernå en utbildning. Den fyller också sinnet med dystra aningar, oro och allmän modfälldhet.

**<span id="saturn-in-the-fourth-house">Saturnus i fjärde huset,</span>** välaspekterad, visar tillgångar från arv, också framgång från investeringar och skötsel av hus och ägor, jordbruk eller gruvegendom under noggrann och ekonomisk förvaltning. Framgången växer sig större allt eftersom livet fortskrider. När Saturnus är skadad i Fjärde Huset antyder den en av föräldrarnas tidiga död, disharmoni och besvär i hemmet, förlust av egendom och därav följande fattigdom. Denna ställning, vare sig den är väl eller illa aspekterad, gör individen till en eremit under livets senare år.

**<span id="saturn-in-the-fifth-house">Saturnus i femte huset</span>** skulle när den är välaspekterad av Solen och Jupiter vara gynnsam för spekulationer i de av Saturnus behärskade tingen; hus, landegendom och gruvor. Denna ställning och dess aspekter skulle också ge individen en möjlighet till utnämning till offentligt ämbete, i synnerhet i med utbildning förknippade angelägenheter. Om Saturnus är skadad i Femte Huset indikerar den besvär, besvikelse och dröjsmål i frieri, särskilt under de tidigare åren, eller så är tillgivenheten fokuserad på någon annan som är mycket äldre än individen vars horoskop bedöms. Den minskar antalet barn och indikerar trolig död för dem som föds, också att de kommer att bringa individen åtskilliga besvär.

**<span id="saturn-in-the-sixth-house">Saturnus i sjätte huset,</span>** välaspekterad, ger individen förmåga att handskas med anställda och arbetare i allmänhet på ett högst verkningsfullt sätt, ty fastän en sådan person är tystlåten och dämpad är han samtidigt fast och seriös. Han har ett sätt som anställda respekterar och som påkallar omedelbar åtlydnad av hans befallningar utan att förorsaka den harm som framkallas av en skränande, skrikande Mars.

När Saturnus är skadad i Sjätte Huset betyder det åtskillig sjukdom i livet och i ett svagt tecken som Jungfrun riskerar individen att bli kronisk invalid, ty när han en gång befinner sig i sjukdomens grepp är de återställande krafterna så knappa att det är näst intill omöjligt för honom att återhämta sig. Den huvudsakliga sjukdomens natur kommer att bero på tecknet som står på Sjätte eller Tolfte Husets kusp, men hos sådana människor tillstöter vanligen många komplikationer. En person med en skadad Saturnus i Sjätte Huset finner det också nästan omöjligt att trygga en anställning och det är uppenbart att en sådan person i sanning har ett svårt liv, då han är oförmögen att förtjäna ett uppehälle när han har möjlighet att ”vara i farten.”

**<span id="saturn-in-the-seventh-house">Saturnus i sjunde huset</span>** betecknar när den är välaspekterad en äkta hälft utrustad med de saturniska dygderna, stränghet och diskretion, takt och urskiljning, förståndighet och ekonomi, som kommer att vara individen till stor hjälp i att bygga upp sina levnadsomständigheter socialt såväl som finansiellt, och detta är en mycket lyckosam ställning sånär som på det faktum att Saturnus i Sjunde Huset, vare sig den är välaspekterad eller skadad, indikerar den äkta hälftens tidiga död. En skadad Saturnus i Sjunde Huset anger en trumpen, dyster, kall och vresig maka som alltid inskränker och hindrar individen. ”Låt bli” är de vanligaste orden på läpparna. Den ger också besvär och förlust genom rättstvist och människor med denna aspekt borde aldrig börja processa eller ingå kompanjonskap då de alltid kommer att vara utsatta för förräderi.

**<span id="saturn-in-the-eighth-house">Saturnus i åttonde huset</span>** ger när den är välaspekterad eller placerad i någondera av sina egna tecken, Stenbocken eller Vågen, tillgångar genom äktenskap eller arv med förmågan att vederbörligen sköta om en på detta sätt förvärvad rikedom. Den är också ett tecken på långt liv och död genom naturliga orsaker, men om Saturnus är skadad i Åttonde Huset eller svag genom tecken, i synnerhet i Väduren eller Kräftan, kommer individens finansiella framtidsutsikter att vara avgjort sämre efter äktenskap och kronisk kraftlöshet kan förväntas.

**<span id="saturn-in-the-ninth-house">Saturnus i nionde huset,</span>** när Saturnus är välaspekterad, ger ett djupt, allvarligt och tankfullt sinne med begåvning och böjelse för studium av lag, vetenskap och filosofi, fysik och metafysik. Det är en lysande ställning för en ledare för ett företag eller ett läroverk, en domare eller präst. Sådana människor sätter alltid sin prägel på världen, vars omfattning naturligtvis beror på aspektens natur och det verkningsområde individen valt.

När Saturnus är skadad i Nionde Huset gör han individen inskränkt bigott, kritisk och sarkastisk, ger också benägenhet för besvär och förlust genom lag, fara på resor och besvär i främmande länder.

**<span id="saturn-in-the-tenth-house">Saturnus i tionde huset</span>** visar en stark, självsäker och ambitiös ande med det tålamod och den ihärdighet som gör en person destinerad att avancera i livet. Det är tecknet på en man som kommit upp sig själv genom alla de gedigna saturniska initiativen, takt, förutseende, ärlighet och systematisk tillämpning på affärer. Sådana människor är bestämda till att bli industriledare, bankchefer eller inneha andra höga positioner som medför mycket ansvar.

När Saturnus är skadad eller svag genom tecknet ger han icke dess mindre individen som har honom i Tionde Huset, förmåga att avancera, men när han verkligen avancerar är det genom bedrägliga knep och tvivelaktiga affärsmetoder som till slut bringar avslöjande, nedgång och vanära. Det sägs att Napoleon hade Saturnus i Tionde Huset.

**<span id="saturn-in-the-eleventh-house">Saturnus i elfte huset,</span>** när den är välaspekterad, ger vänner bland de äldre och rika som kommer att vara individen till gagn i att hjälpa honom förverkliga sina förhoppningar, drömmar och ambitioner; men om Saturnus är skadad här borde han akta sig för att söka vänner äldre än han själv, ty de kommer alltid att sträva efter att använda sig av honom för personliga ändamål och överge honom när de inte längre har någon användning för honom.

**<span id="saturn-in-the-twelfth-house">Saturnus i tolfte huset</span>** ger ett avskilt liv i en ställning eller sysselsättning där individen inte kommer i kontakt med offentligheten. Välaspekterad är den gynnsam för framgång i en befattning i offentliga institutioner, fristäder, hospital eller sjukhus. Skadad finns det fara för att bli sängliggande under många år, fängslad, eller anställd i obemärkta positioner.

#### <h4 id="saturn-in-the-twelve-signs">Saturnus i de tolv tecknen</h4>

**<span id="saturn-in-aries">Saturnus i Väduren</span>** är svag och därför också välaspekterad oförmögen att uttrycka sina bästa egenskaper i dess fulla och rättmätiga utsträckning. Icke dess mindre ger han ett mindre mått av jämvikt, självsäkerhet, diskretion och takt, flit, tålamod och ihärdighet. Men när Saturnus är skadad i Väduren vredgas individen hastigt och är fallen för att hysa agg, och också svartsjuk, illvillig och hämndlysten till sin läggning.

**<span id="saturn-in-taurus">Saturnus i Oxen</span>** gör välaspekterad individen långsam i sitt tal men det han säger kommer att ha tyngd och vara väl värt att höra. Den ger en tystlåten läggning, långsam i beslut, men envis i att upprätthålla en en gång intagen ställning. Dessa människor är tillknäppta och kan betros med att bevara sina egna och andras hemligheter väl. När Saturnus är skadad i Oxen, särskilt av Merkurius förorsakar han alltid besvär med talet och ger ett häftigt temperament, i synnerhet om också Mars skadar planeten. Denna ställning skapar finansiella svårigheter.

**<span id="saturn-in-gemini">Saturnus i Tvillingarna</span>** ger välaspekterad ett djupt, målinriktat, ordentligt och vetenskapligt sinne, anpassningsbart till omständigheter och i stånd att ta itu med alla livets krav. Kärlek till matematik är vanligen uttalad och när litteratur tas upp som kall föredrar de industriella och mekaniska ämnen. När Saturnus är skadad i Tvillingarna, ger den besvär med bröder och systrar, litteratur och lag, fara på korta resor. En skadad Saturnus i Tvillingarna ger också besvär med lungorna. Sådana människor borde därför vara särskilt noga med att inte förkyla sig.

**<span id="saturn-in-cancer">Saturnus i Kräftan</span>** är alltid svag och hans dygder finner det därför svårt att uttrycka sig när han är i denna ställning. Icke dess mindre avger han pålitligt omdöme vad beträffar hus, land, gruvor etc., och vinner genom att investera i dessa ting; välaspekterad, gynnar han sparsamhet, ekonomi och solid komfort i hemmet med stilla, fridfulla och bekväma betingelser i livets senare del. Han gör individen måttlig och ger en god kontroll över aptiten. Men skadad tyder han på olycka i hemmet, individen som hålls tillbaka i livet av en dyster glädjedödande äkta hälft som alltid begränsar varje ambitiös tanke. Besvär, sorger och besvikelser tilltar allt eftersom livet framskrider och till detta läggs dålig hälsa då Saturnus i Kräftan indikerar att magen är klen och tandköttet känsligt för infektioner, alltså finns en oförmåga att riktigt smälta maten, så att om inte sådana människor har tillräcklig vilja att tygla sin aptit faller de offer för kronisk dålig matsmältning. Saturnus i Kräftan indikerar också en religiös tendens och en böjelse för studium av de djupare vetenskaperna.

**<span id="saturn-in-leo">Saturnus i Lejonet</span>** ger välaspekterad gynnande från människor högre på den sociala skalan och framgång i ernående av offentliga utnämningar där de saturniska dygderna, takt, diplomati, diskretion och systematik, ära och praktisk organisationsförmåga krävs. Dessa människors kroppskonstitution är inte alltför stark men de kan bibehålla perfekt hälsa genom det av Saturnus indikerade bevarandet av energi. När Saturnus är skadad i Lejonet, är de emellertid grymma och hetsiga, svartsjuka, och har inga samvetsbetänkligheter mot att nedlåta sig till lömska metoder för att tillfredsställa en ambition. Denna ställning indikerar också hjärtbesvär.

**<span id="saturn-in-virgo">Saturnus i Jungfrun</span>** ger ett träget, djupt, vetenskapligt sinne till att studera livets djupare problem. Den tyder på en medfödd förmåga att behandla andra. Den ger en sparsam, ekonomisk och enkel natur, men när Saturnus är skadad i Jungfrun koncentreras sinnet vanligen på sjukdom och individen blir en inbiten hypokondriker. Dessa människor är de för försäljarna av patentmediciner fundamentala kunderna då de flesta av deras åkommor är vanligen inbillade. Denna ställning för, emellertid, med sig en benägenhet för tarmsjukdomar.

**<span id="saturn-in-libra">Saturnus i Vågen</span>** är exalterad och mycket stark och därför uttrycker hans goda aspekter de finare saturniska egenskaperna och tryggar av det skälet offentlighetens aktning och erkännande åt individen. Den äkta hälften är kysk och god som guld. Denna ställning medför också god hälsa och ett långt liv, men när Saturnus är skadad i Vågen är den äkta hälften antingen förrädisk eller bortryckt genom en tidig död. Om individen börjar processa förlorar han troligtvis, och blir föremål för allmänhetens impopularitet. Han kommer också att vara utsatt för urinbesvär.

**<span id="saturn-in-scorpio">Saturnus i Skorpionen</span>** ger välaspekterad ett ovanligt mekaniskt sinnelag, en fyndighet under de svåraste betingelser, ett okuvligt mod och en tålmodig ihärdighet för vilken även de svåraste konstruktiva problem måste ge vika. Följaktligen blir sådana människor ytterst dugliga ingenjörer och är ovärderliga inom alla banbrytande företag; de blandar Mars eld med Saturnus beräkning och är därför oövervinnliga. De vinner genom testamentsgåva, ekonomi och sparsamhet och deras finansiella levnadsbetingelser förbättras mycket efter äktenskapet. God hälsa och ett långt liv indikeras också, men när Saturnus är skadad i Skorpionen är den äkta hälften fattig, trög, egoistisk och fordringsfull och individen är benägen för oro och dålig hälsa; förstoppning och hemorrojder är de huvudsakliga orsakerna som då påverkar nerverna och hela systemet.

**<span id="saturn-in-sagittarius">Saturnus i Skytten</span>** ger en välaspekterad, medmänsklig och filantropisk läggning, med en önskan om att höja mänskligheten genom självhjälp under rättvisa lagar och verklig religiös impuls. Den sammanlänkar alla de saturniska dygderna med den välvilliga jupiterska andan av aspiration så att sådana människor alltid har för avsikt att arbeta för det allmännas bästa i enlighet med sin förmåga och bestämda plats i livet. Därför är de betrodda, ärade, respekterade och mycket efterfrågade för positioner där dessa egenskaper är av värde, såsom i sociala, industriella eller religiösa kretsar. När Saturnus är skadad i Skytten gör han individen hycklande, cynisk och sarkastisk, ambitiös att bekläda positioner av förtroende och ära men av själviska syften, benägen att bli inblandad i processer och förlora. Denna ställning påverkar också lungorna och individen borde vara mycket försiktig, och att försöka undvika förkylning

**<span id="saturn-in-capricorn">Saturnus i Stenbocken</span>** när den är välaspekterad är den stark och därför är också hans dygder uttalade, med ärlighet och redbarhet så ståndaktiga som Gibraltarklippan och bestämdheten att arbeta mot det önskade målet oavsett hur länge det än kan dröja. Följaktligen förvärvar människor med en välaspekterad Saturnus i trots av alla handikapp och hinder slutligen framgång och är i allmänhet uppskattade av sina samtida. Men när Saturnus är skadad är sinnet dystert och individen ser livet ur ett fördomsfullt perspektiv. Det finns en allmän känsla av otillfredsställdhet som ibland kan utvecklas till ett osunt sinne. Dessa människor är listiga, bedrägliga och inte att lita på.

**<span id="saturn-in-aquarius">Saturnus i Vattumannen</span>** ger välaspekterad en humanitär livsåskådning, en medkännande och vänlig läggning, mycket tydligt och noga övervägt tal och allvar i livets alla angelägenheter. Dessa människor skaffar sig därför vänner bland de gamla, de rika och de intellektuella som är i stånd att hjälpa dem avancera i livet. Men när Saturnus är skadad i Vattumannen gör den läggningen klipsk, listig och beredd att tära på andra genom att vinna deras förtroende och vänskap och sådana människor sjunker därför till samhällets lägsta nivåer. Denna ställning för också med sig en tendens till hjärtbesvär och åderbråck.

**<span id="saturn-in-pisces">Saturnus i Fiskarna</span>** ger välaspekterad en tendens till framgång i något stilla fridfullt område i livet där dessa människor inte kommer i kontakt med offentligheten, såsom laboratorier eller forskningsarbete eller i förbindelse med institutioner för vård av samhällets skyddslingar; de är riktiga ”stugsittare” men när Saturnus är skadad i Fiskarna ger den fara för begränsning genom en kronisk sjukdom eller benägenhet för fängslande. Individen skaffar sig många fiender som kommer att vara ihärdiga i sin förföljelse av honom.

#### <h4 id="saturn-in-aspect-with-other-planets">Saturnus aspekter</h4>

**<span id="the-sun-sextile-or-trine-saturn">Solen sextil eller trigon till Saturnus</span>** utrustar individen som är lycklig nog att ha det så med några av de finaste anlagen på skalan, då den låter de två planeternas bästa egenskaper framträda. Den ger metodik, förutseende och organiserande, praktisk organisationsförmåga och diplomatisk förmåga med den moraliska styrkan att föra varje bestämt projekt till en framgångsrik avslutning i trots av dröjsmål och hinder. Ändå skaffar sig individen inga fiender genom att göra detta, då denna konfiguration gör honom också till hedern själv, vänlig och eftertänksam; han skulle aldrig nedlåta sig till att göra någonting tarvligt ty han är mycket uppriktig i sitt förfarande med alla människor, men å andra sidan, när han tror ett visst handlingssätt vara rätt, kommer han aldrig att låta sig rubbas därifrån fastän himmel och jord uppbjuder allt mot honom. Dessa aspekter medför framgång i politiska och rättsliga positioner också i förbindelse med gruvdrift och jordbruk. Individen gagnas ofta av testamentsgåvor, men erkännande och framgång fördröjs i allmänhet till medelåldern.

**<span id="the-sun-conjunction-or-parallel-saturn">Solen konjunktion eller parallell till Saturnus.</span>** Vardera aspekt har en mycket skadlig verkan på hälsan, i synnerhet i de föränderliga tecknen där motståndskraften i grunden är låg; i Tvillingarna och Skytten ger den en tendens till tuberkulos. Den gör minst skada i de fixerade tecknen där motståndskraften är störst men även där biter sig sjukdomen mycket hårt fast , när den väl fått grepp om individen, då den minskar kroppens kraft att fort tillfriskna, följaktligen går återställandet mycket långsamt. Detta gäller särskilt i en mans horoskop; i en kvinnas horoskop påverkar den hennes makes liv.

**<span id="the-sun-square-or-opposition-to-saturn">Solen kvadratur eller opposition till Saturnus.</span>** Dessa aspekter är ytterst ogynnsamma för vad som i allmänhet betecknas som framgång, men de ger ett överflöd av erfarenheter, så de är utmärkta från själslig ståndpunkt. Det kan i sanning sägas om individen som har dem, att ”också de bästa planer kan komma på fall,” ty oavsett hur noggrant han planerar sina angelägenheter kommer det att uppstå dröjsmål och hinder som motverkar hans önskemål. Hans äktenskap är olyckligt och slutar sannolikt i skilsmässa eller den äkta hälftens tidiga död. Han har svårt att finna och behålla anställning, besvär med anställda och myndigheter, en känsla av att han hölls i koppel hela livet och förvägrats uttryck inom varje sfär. Dessa är de yttre erfarenheterna men de genereras av den inre naturen, och tills den ändras måste han lida nödvändighetens pisksnärt. I första rummet har han en tendens att krypa in i ett skal och stänga sig själv inne och andra ute. Han är en pessimist och en glädjedödare, tar liten eller ingen hänsyn till andras känslor och är mycket obstinat. I en kvinnas horoskop betecknar en sådan aspekt äktenskap med någon mycket äldre som kommer att hålla henne i mycket strama tyglar; den förebådar makens död och ofta flera äktenskap som avslutas genom död eller skilsmässa.

Denna konfiguration bringar ofta testamentsgåvor, men antingen finns det problem och rättstvist över testamentet, eller så förslösar individen arvet efter det att han erhållit det. Om Saturnus är i sitt eget exalteringstecken, Vågen, kan livets senare del bli bättre eftersom individen kan ha tagit till sig livets läxor och bättrat sig.

**<span id="venus-sextile-or-trine-to-saturn">Venus sextil eller trigon till Saturnus.</span>** Venus goda egenskaper är kärlek och tillgivenhet och Saturnus goda egenskaper är takt, diplomati, metod, system, rättvisa, sparsamhet och ekonomi. Därför kan vi bedöma att dessa två planeter när de är konfigurerade i god aspekt gör individen trogen och sannfärdig, rättvis och metodisk, egenskaper som är fördelaktiga för framgång inom livets alla områden. Därför kommer en person med dessa aspekter att vara mycket eftersökt som vän eller rådgivare, eller som en person att lita på i varje uppdrag som kräver gedigen ärlighet och förmåga. De gör också individen enkel i sin smak och av oklanderlig moral.

**<span id="venus-parallel-conjunction-square-or-opposition-to-saturn">Venus parallell, konjunktion, kvadratur eller opposition till Saturnus</span>** låter de två planeternas onda egenskaper framträda och problem som således frambringas uppstår vanligen i individens förhållanden med det motsatta könet. Den gör honom lömsk och full av planer på att tillfredsställa sina passioner, ofta på ett ovanligt sätt och hans perversa begär är vanligen riktade mot någon som är mycket yngre än han själv. Om vanliga äktenskapsförhållanden ingås, är en sådan person vanligen en demon av svartsjuka som gör livet till en börda för den äkta hälften med anledning av hans misstänksamma natur. Människor med dessa skador är också snåla i alla sina penningfrågor och ytterst giriga. De har klent affärsomdöme och är därför benägna för förluster, misslyckande och konkurs. Under de tidigare åren borde människor med dessa konfigurationer akta sig för förbindelser med äldre människor som kommer att vara benägna att dra fördel av dem, men senare kommer det att vara deras tur att tära på de unga.

**<span id="mercury-sextile-or-trine-to-saturn">Merkurius sextil eller trigon till Saturnus</span>** verkar som en broms på det flyktiga sinnet och ger det ett allvar, ett djup och en koncentration som är av oskattbart värde i livet. Den av dessa aspekter indikerade beräkningen och den djupsinniga förmågan till beslutsfattande tillförsäkrar framgång i vilket kall individen än må utöva. Det tålmodiga framhärdandet som inte tillåter något tillfälligt misslyckande att stå i vägen för slutlig framgång; deras försiktighet och diplomati gör sådana människor oövervinnliga i det långa loppet. Därför blir de vanligen bemärktheter i förbindelse med något allvarligt företag såsom hemliga sällskap, kyrkan eller även politik eller regeringsaffärer. De är efterfrågade för höga positioner i stora företag där en stadig hand krävs vid styret. Men de briljerar vanligen inte offentligt då de är mycket tystlåtna, dämpade och allvarliga i sitt sätt och uppträdande, dessutom är de absolut ärliga och rättsinniga, följaktligen blir de de bästa domare som är möjliga att finna.

**<span id="mercury-conjunction-or-parallel-to-saturn">Merkurius konjunktion eller parallell till Saturnus.</span>** Dessa aspekter ger djup åt sinnet och förutseende, tillsammans med de andra goda egenskaperna uppräknade som resultat av sextilen eller trigonen om Merkurius i övrigt är välaspekterad, men inte i sådan full utsträckning, eller i alla händelser förefaller individen inte att vara i stånd att förkroppsliga dem lika beredvilligt, följaktligen röner han inte samma säkra framgång som ges av de goda aspekterna. Han lider också av tendens till melankoli som betecknas av kvadraturen eller oppositionen, i synnerhet om aspekten förekommer i ett av de föränderliga tecknen eller i Stenbocken, och i Tvillingarna stör den fingerfärdigheten svårt. Sådana människor tenderar att tappa allt de har i händerna. Dessa aspekter ger också en besvärande försagdhet och om Merkurius är skadad kan man finna de från kvadraturen eller oppositionen resulterande uppräknade ej önskvärda egenskaperna.

**<span id="mercury-square-or-opposition-to-saturn">Merkurius kvadratur eller opposition till Saturnus</span>** gör individen utsatt för besvär och dröjsmål allt igenom livet. Han motverkas från alla håll av förtal och hemliga fiender och dessa omständigheter gör honom med tiden bitter och sarkastisk med konsekvensen att han skys av alla som möjligtvis kan komma undan honom. Detta leder honom med tiden till att bli en eremit som håller sig undan för att grubbla på sina besvär. En sådan person blir ibland utsatt för melankoli av den sorgligaste beskaffenhet. Dessa aspekter gör också individen listig och osannfärdig. De har samma önskan om att studera det ockulta som ges av de goda aspekterna, men med den stora skillnaden att medan Saturnus och Merkurius goda aspekter gör individen hågad för studier av ockultism från osjälviska motiv, driver de dåliga aspekterna honom att bringa naturens hemligheter i dagen för personlig makt eller snöd vinning.

**<span id="the-moon-sextile-or-trine-to-saturn">Månen sextil eller trigon till Saturnus</span>** skänker alla de bästa saturniska egenskaperna till sinnet och gör individen självsäker, allvarlig, måttlig och systematisk, noggrann och sparsam i affärsangelägenheter och ger framgång i livet genom taktfull och diplomatisk förbindelse med andra. Sådana människor är särdeles ansvarsfulla och pålitliga i alla angelägenheter vad beträffar ära och rättvisa och vinner av det skälet stor uppskattning i samhället. Deras tålamod och framhärdande är outtömligt.

**<span id="the-moon-conjunction-or-parallel-to-saturn">Månen konjunktion eller parallell till Saturnus</span>** skall inte alltid klassas som en dålig aspekt vad de mentala egenskaperna beträffar då den i varje fall fördjupar sinnet och ger god koncentrationsförmåga. Om Saturnus är stark genom tecken, i Vågen eller Stenbocken, och Månen i övrigt är välaspekterad, kommer denna ställning också att skänka Saturnus dygder fastän den under alla betingelser gör sinnet dystert och individen utsatt för periodiska skiften av melankoli, men om Saturnus är svag genom tecken, i synnerhet om han är i Väduren och om Månen i övrigt är skadad så skall hans konjunktion bedömas och tydas på samma sätt som kvadraturen och oppositionen. Konjunktionens verkan beror också på det område av livet vi betraktar; till exempel, som redan sagts, är konjunktionen mellan Månen och Saturnus gynnsam för koncentration av sinnet, men ogynnsam för matsmältningen, särskilt i en kvinnas horoskop; den har också tendensen att förhindra menstruationerna med allt vad det innebär, och i en mans horoskop indikerar den äkta hälftens död. Liknande åtskillnader borde göras vid tolkningen av konjunktionerna mellan de andra så kallade olycksbringarna.

**<span id="the-moon-square-or-opposition-to-saturn">Månen kvadratur eller opposition till Saturnus</span>** är ett av tecknen på sorg i livet ty den gör sinnet melankoliskt och fyllt av oro så att individen ständigt bär med sig en atmosfär av dysterhet, och då tankar är ting får denna sinnets attityd till stånd dröjsmål och besvikelser inom alla områden i livet. En sådan person kommer att erfara svårigheter från av Saturnus betecknade människor och ting, sannolikt föräldrar, och om han har pengar kommer han att förlora dem och ha svårt att få mer. Således kan han befinna sig i fattigdom hela sitt liv. Han kommer att skaffa sig fler fiender än vänner och bli utsatt för förtal och skandal; men den impopularitet han stöter på är obestridligen förtjänad då dessa aspekter gör sinnet bittert och själviskt, sådana människor är samvetslösa, giriga och helt och hållet okänsliga med avseende på andra, följaktligen befinner de sig under Saturnus pisksnärt så att den sorg och de besvär som de själva ständigt känner kan göra dem mera godmodiga. Om aspekten är sex, fem eller även fyra grader från att vara exakt och om Saturnus är i sitt exalteringstecken, Vågen, är dessa aspekter inte riktigt så onda under livets senare del. De kan då innebära att individen har lärt sig sin läxa och att han som en följd därav kan finna sig i bekvämare omständigheter. De ogynnsamma aspekterna mellan Saturnus och Månen är mycket dåliga för hälsan, särskilt i en kvinnas horoskop. Där tyder de på förhinder i de kvinnliga funktionerna. I mannens horoskop förvägrar de antingen äktenskap eller indikerar den äkta hälftens död. Deras allmänna tendens är att förhindra allting förknippat med husen och tecknen vari de är placerade i horoskopet.

**<span id="jupiter-sextile-or-trine-to-saturn">Jupiter sextil eller trigon till Saturnus</span>** ger en stark karaktär med ett djupt och grundligt filosofiskt sinne, en välvillig läggning med en stark känsla för rättvisa och rent spel. Alla Saturnus och Jupiters dygder kombineras av dessa aspekter och människor i vars horoskop de återfinns kommer följaktligen att vinna ära och uppskattning från samhället i var de än befinner sig. De kommer att betraktas som samhällets stöttepelare och vinna välmåga sammanfallande med miljön i vilken de har sin plats, då dessa aspekter ger säkert finansiellt omdöme, förmåga att gripa tillfället när det ges, välvilja, hängivenhet åt plikt, religion och alla goda mål i livet.

**<span id="jupiter-parallel-or-conjunction-saturn">Jupiter parallell eller konjunktion till Saturnus</span>** har samma välgörande inflytande som sextilen eller trigonen, fastän inte i samma stora utsträckning och om Jupiter är svag genom tecken eller i övrigt skadad kommer aspekterna sannolikt att vara värda mycket litet, men i det fallet kommer dess verkan på den arteriella cirkulationen att vara förhindrade, vilket ger en tendens till arteriell skleros.

**<span id="jupiter-square-or-opposition-to-saturn">Jupiter kvadratur eller opposition till Saturnus</span>** ger ett osäkert, vacklande sinne oförmöget att fatta beslut, alltid misstroget mot andra, håglöst och böjt för att låta allting ha sin gång, planlöst, ofta en samhällets skyddsling antingen i fattighuset eller fängelset, då karaktären är i grunden oärlig. Dessa aspekter ger också en tendens till arteriell skleros.

**<span id="mars-sextile-or-trine-to-saturn">Mars sextil eller trigon till Saturnus</span>** ger en duglig, bestämd och energisk natur i stånd till intensiva och ihållande handlingar och att ernå ovanliga resultat därigenom. Dessa människors praktiska organisationsförmåga, dominanta kraftfullhet och uthärdande är anmärkningsvärt och följaktligen utför de ständigt det som andra inte kan uträtta. Med anledning av dessa egenskaper avancerar de alltid till bemärkta positioner och är mycket uppskattade med anledning av sin förmåga men sällan omtyckta då dessa aspekter gör också karaktären grym och hård. De ger en stark fysik och allmänt god hälsa.

**<span id="mars-conjunction-parallel-square-or-opposition-to-saturn">Mars konjunktion, parallell, kvadratur eller opposition till Saturnus.</span>** Dessa är genomgripande dåliga aspekter som indikerar en självisk, våldsam och grym natur, hetsig och hämndlysten, absolut ohederlig och osannfärdig; samvetslös och benägen för allmän onåd och fängslande, också för olyckor och en våldsam död, men om en av planeterna är i primär dignitet eller eleverad är det onda inflytandet mycket förhöjt. Man bör också komma ihåg att sådana allvarliga brister inte är resultatet av en enstaka aspekt och om de andra konfigurationerna i horoskopet är goda kommer den föregående beskrivningen endast att gälla i mycket liten mån.

**<span id="uranus-sextile-or-trine-to-saturn">Uranus sextil eller trigon till Saturnus</span>** är lyckosam för en offentlig karriär i en ämbetsställning då den ger ambition och bestämdhet med förmåga att koncentrera sig på stora problem och utöva auktoritet, planera och systematisera. Den stärker intuitionen så att sådana människor vägleds av en inre insikt när nya och viktiga steg måste tas, därför är de efterfrågade och finner positioner hos stora företag där de kämpar sig fram genom ren förmåga. Sinnet är både mekaniskt och snillrikt, följaktligen betecknar denna ställning ofta den framgångsrika uppfinnaren, särskilt inom elektricitetens område.

**<span id="uranus-conjunction-or-parallel-to-saturn">Uranus konjunktion eller parallell till Saturnus</span>** har ett inflytande likt de goda aspekterna om planeterna är eleverade, angulära, i primär dignitet eller exalterade, som Saturnus i Vågen eller Stenbocken eller Uranus i Vattumannen eller Skorpionen. Men om konjunktionen förekommer i tecknen där någondera planeterna är svag eller skadad, som Väduren, Oxen, Kräftan, eller Lejonet kommer inflytandet att vara till förfång och borde bedömas på samma sätt som kvadraturen eller oppositionen.

**<span id="uranus-square-or-opposition-to-saturn">Uranus kvadratur eller opposition till Saturnus</span>** ger en samvetslös, oärlig natur med ett ytterst våldsamt temperament. Utbrotten är lika plötsliga som en blixt från klar himmel och uttömmer individen fullständigt. Dessa människor är mycket excentriska och betraktar allting ur en egen synvinkel; de är förrädiska, fåfänga, håglösa och helt och hållet farliga för samhället. Dessa aspekter tyder också på kroniska eller obotliga sjukdomar i enlighet med tecknen vari de är placerade, men som sagt, om de andra indikationerna i horoskopet är goda kommer inte inflytandet från en enstaka aspekt att låta sådana onda karakteristika framträda och därför skall hela horoskopet noga betraktas innan de uppräknade inflytandena bedöms då de kan i väsentlig grad minimeras av gynnsamma indikationer i horoskopet.

**<span id="neptune-sextile-or-trine-to-saturn">Neptunus sextil eller trigon till Saturnus</span>** är bra för framgång i världsliga affärer då den låter de saturniska dygderna framträda - ära, självsäkerhet, bestämdhet, etc., genom vilka individen vinner andras förtroende och uppskattning, men den huvudsakliga verkan är andlig och därför endast känd av dem som är i stånd att låta sig påverkas av andra aspekter i horoskopet. Till dem ger den förmågan att gräva djupt i de ockulta och mystiska ämnena, såväl som att bli skickliga i konsten och utövandet av dem.

**<span id="neptune-conjunction-or-parallel-to-saturn">Neptunus konjunktion eller parallell till Saturnus</span>** har samma verkan som de goda aspekterna när den förekommer i ett tecken där någondera planeterna är starka som när Neptunus är i Kräftan och Fiskarna och Saturnus i Vågen och Stenbocken.

**<span id="neptune-square-or-opposition-to-saturn">Neptunus kvadratur eller opposition till Saturnus</span>** gör individen benägen för svek, förräderi eller bedrägeri.

### <h3 id="chapter-13">Kapitel XIII: Jupiter, välviljans planet</h3>

Från var och en av de gudomliga Hierarkier som har biträtt vid människans födelse och evolution har vi erhållit vissa egenskaper och förmågor för vilka vi är överlämnade från okunnighet till allvetande och från maktlöshet till allsmäktighet i livets stora skola. Av Venus Herrar erhöll vi livets ovärderliga gåva som sammanlänkar mänskligheten i den mest ömsinta tillgivenhet i olika nyanser som gör livet vackert. Av Merkurius Herrar erhöll vi sinnets inte mindre värdefulla gåva vilken sätter oss i stånd att erövra den materiella världen och förse oss med livets bekvämligheter, men någonting mer behövs. Den gudomliga gnistan inom oss söker städse ett utlopp och ju större kärlekens och intellektets egenskaper växer sig, ju starkare är den uppåtriktade drivkraften, men denna kan inte heller tillfredsställas till fullo om Anden försöker upphöja sig till sin gudomliga källa endast genom den kärleksnatur som uttrycks av Venus och kulminerar i dess högre oktav Uranus. Den religiösa innerligheten uttrycker sig då som hängivenhet av den mest sublima natur men det finns fortfarande en brist. Känsla utan kunskap är ofullkomlig. Ej heller kan den inre drivkraften tillfredsställas om den genom intellektets merkuriska kanal försöker upphöja sig till Neptunus, Merkurius högre oktavs, högre förnimmelse, ty fastän intellektet är skarpt som ett rakblad är det inte till någon nytta när det är blottat på kärlek. Därav följer att endast genom kärlekens och intellektets bröllop kan visdom födas. Den merkuriska kunskapen i sig själv kan, fastän den varken är god eller ond, användas för ett eller annat ändamål. Även snillet visar bara denna kunskaps inriktning. Vi talar om ett militäriskt snille, en som har en underbar kunskap om krigets taktik, men en krigets man, vare sig han är en Napoleon eller en vanlig soldat, skall inte klassas som vis på grund av att han med berått mod krossar de finare känslorna hos det vi låter hjärtat symbolisera. Endast när den merkuriska sinnesförmågan är blandad, sammansmält och balanserad av den av Venus stråle genererade kärlekens varma egenskap, framföder föreningen visdom. Och detta är den egenskap som Jupiters planetariska stråle söker ingjuta i människosläktet för att bistå dem i deras andliga evolution så att de kan uppstiga ovan det materiella planet och sväva mot högre sfärer. Därför gör den jupiterska strålen människor humana, hedervärda, höviska, förfinade och generösa, laglydiga och religiösa, gladlynta och optimistiska. Den riktiga jupiterska individen beskrivs lämpligen som en jovialisk karl, och han är vanligen omfångsrik men hans hjärta är nästan för stort för att få plats även i hans rymliga bröst. Hans mungipor är alltid dragna uppåt med ett brett leende som endast kan beskrivas som strålande och i sin hjärtliga gladlynthet är han så pass demonstrativ, att ligamenten i din arm nästan försträcks när han skakar din hand. Han är ”du och bror” med alla, alltid redo att hjälpa fram allt eller alla. Han förefaller faktiskt tacksam mot dig när du ber honom att göra dig en tjänst och är aldrig så lycklig som när han arbetar hårt för att hjälpa andra. Han skulle aldrig skada ett barn och blir aldrig arg för egen räkning men rörd till rättmätig indignation för andras räkning kan han vara förfärlig i sin vrede, ändå kommer han aldrig att vara grym mot angriparen eller förtryckaren, utan visa nåd och vänlighet även mot dem så snart som de har blivit besegrade. Sådan är den riktiga jupiterska individen, men han återfinns förstås mycket sällan för närvarande. Icke dess mindre börjar ett ökande antal människor att börja vandra visdomens väg och uppvisa de jupiterska dragen.

Det sägs att ”Tillfället knackar på var mans dörr”, och ändå hör vi ofta människor klaga över sin skickelse eftersom de ”aldrig fick en chans”. Saturnus anklagas för våra olyckor när vi har lärt oss studera Astrologi, vi är så intensivt på vakt mot ondska att vi vanligen glömmer att hålla utkik efter det goda, och således går miste om vårt tillfälle. Det tar Saturnus trettio år att gå runt horoskopet, genom transit, och bilda aspekter till alla planeter, men Jupiter, solsystemets mest välgörande inflytande, går runt en gång på elva år och således är den lycka som han kan bringa minst tre gånger så talrik som den olycka Saturnus onda aspekter bringar.

Det är ett faktum att vi får av andra just det som vi ger, var och en omges av en subtil aurisk atmosfär som färgar våra åsikter om andra, och andras tankar, idéer och handlingar mot oss. Om vi hyser lågsinthet i våra hjärtan, som färgar denna atmosfär så ser vi lågsinthet i andra och i deras handlingar mot oss, uppväcker vi detta drag hos dem liksom vibrationerna från en stämgaffel får en annan av samma tonhöjd att sjunga. Om vi, å andra sidan, kultiverar de jupiterska egenskaperna som välvilja, hans expansiva leende, hans hjärtstyrkande sinnesstämning, etc., skall vi snart känna av gensvaret i vår bekantskapskrets och Jupiters välgörande aspekter kommer då att ha större verkan i att göra våra liv angenämare.

Jupiter är i primär dignitet när den återfinns i Fiskarna, eller i Skytten, aspirationens tecken. Han är exalterad i Kräftan, Månens hus, ty den fröatom som anskaffar kroppen för det inkommande Egot skyddas av Månen in i Kräftans sfär men representerar i Jupiter den andliga delen och därför presiderar han vid inträdet av Egot självt in i kroppen. Han behärskar också blodet i vilket den inneboende anden finner uttryck, fastän hans aktiviteter principiellt begränsas till den arteriella cirkulationen. Han befrämjar assimilering och tillväxt, och därför behärskar han också levern. (Saturnus styr gallblåsan.) Jupiterska personer är mycket förtjusta i skådespel och ståt. I sina religiösa sedvänjor älskar de ceremonier och de är rätt partiska till den etablerade kyrkan men ogillar ofta varje ”ism” som inte är sanktionerad av samhälle eller korrekt form.

När Jupiter är skadad gör hans inflytande individen laglös, sensuell, frossande, glupsk, extravagant vårdslös i uppfyllandet av sina förbindelser, sålunda benägen för förlust av hälsan, besvär med lagen och därav följande förlust av social prestige. . En skadad Jupiter gör människor lekfulla, förtjusta i hästkapplöpningar och hasardspel.

#### <h4 id="jupiter-in-the-twelve-houses">Jupiter i de tolv husen</h4>

**<span id="jupiter-in-the-first-house">Jupiter i första huset</span>** är välaspekterad ett gott tecken på hälsa och allmän lycka i livet. Den ger en godmodig, vänlig läggning, en natur som andas hjärtlighet, ära och uppriktighet. Dessa människor älskar nöjen, särskilt utomhus, och tycker om att resa. De har betydande praktisk organisationsförmåga och söks därför för positioner av vikt och ansvar. Det finns en tendens till fetma under senare år.

Jupiter skadad på Ascendenten ger en tendens till njutningslystnad, i enlighet med tecknet vari han är placerad. I Kräftan blir individen en oförbätterlig frossare och gör bokstavligen en gud av sin mage med det oundvikliga resultatet att han under årens lopp blir omåttligt fetlagd, särskilt levern blir förstorad och som en följd därav blir han utsatt för sjukdomar av allvarlig natur. I Skytten gör den honom till en obotlig spelare som skulle satsa sin själ på en slants singlande. I Fiskarna blir han en obotlig drinkare, i Skorpionen en sinnlig människa av värsta natur och så vidare med de andra tecknen. Det kan också sägas att när Jupiter än är skadad på Ascendenten blir hälsan lidandegenom någon sjuklig förändring av blodet.

**<span id="jupiter-in-the-second-house">Jupiter i andra huset</span>** ger välaspekterad, särskilt av Solen och Månen, stor finansiell framgång i livet och detta är en lyckosam ställning i det avseendet också när Jupiter är skadad, men då är individen benägen för förluster p g a dåliga direktiv. När Jupiter är oaspekterad ger han ingen hjälp; individen kan då vara fattig och svälta

**<span id="jupiter-in-the-third-house">Jupiter i tredje huset</span>** ger välaspekterad ett sinne av högeligen optimistisk natur så att oavsett vilka andra hinder som kan föreligga i livet kommer individen som har denna ställning alltid att se ljusglimten även i det mörkaste moln och på detta sätt själv glömma molnet . Han kommer att ha stora utbildningsmässiga fördelar och vad mera är kommer den utbildning han erhåller att vara honom till stor nytta. Han kommer att vara populär bland bröder, systrar och grannar och de kommer att hjälpa och stödja honom. Framgång indikeras genom resor, skrift och publikationer. När Jupiter är skadad i Tredje Huset är individen benägen att vara med om skeppsbrott och olyckor under resor, men han kommer inte att skadas fastän han undkommer med en hårsmån. Om Saturnus skadar kommer han att vara vårdslös och håglös, således förverkande sin närmaste familjs respekt och uppskattning, men om Mars är ogynnsam kommer de att misstro honom på grund av överilade och obetänksamma handlingar.

**<span id="jupiter-in-the-fourth-house">Jupiter i fjärde huset</span>** är välaspekterad en av de gynnsammaste för betingelserna i hemmet, i synnerhet under den senare delen av livet. Människor med denna ställning kommer det att gå bättre för på deras födelseplats än någon annanstans. De kommer att erhålla betydande hjälp från föräldrarna och sannolikt få ett arv från dem. Deras affärsangelägenheter kommer att vila på solid grund och förlöpa obehindrat så att det vid livets slut kommer att finnas en ansenlig rikedom i förhållande till deras samhällsställning och möjligheterna i deras omgivning. De tillbringar sina dagar i frid och slutar dem mitt ibland vänner, rikedom och lycka. Men när Jupiter är skadad i Fjärde Huset borde individen lämna sin födelseort tidigt i livet då betingelserna där kommer att vara till förfång för deras framgång. Slösaktighet och extravaganta utgifter, kärlek till att vilja synas och liknande dyrbara tendenser kommer att undergräva hans resurser och bringa honom på obestånd, dessutom kommer en falsk stolthet att hindra honom från att företa en radikal förbättring även sedan han väckts till medvetande om det faktum att han borde göra det om han skulle kunna rädda sig, och den enda vägen ur det för att börja om på nytt är att vara flytta till en annan stad.

**<span id="jupiter-in-the-fifth-house">Jupiter i femte huset</span>** och välaspekterad ökar på antalet barn som kommer att ge föräldrarna mycken gagn och glädje, den ger popularitet och goda vänner som kommer att vara individen till hjälp, också en sällskaplig och nöjesälskande läggning. Vinst genom spekulation förespås, hög intelligens och framgång i utbildningsarbete eller inom förlag och tidningsaffärer. Dessa människor blir skickliga lärare och har ett mycket övertygande sätt att uttrycka sig. Om Jupiter är skadad i Femte Huset, i synnerhet i Skytten, ger den en tendens till spel och förlust därigenom, en kärlek till sport, obenägenhet för arbete, och besvär med barn.

**<span id="jupiter-in-the-sixth-house">Jupiter i sjätte huset</span>** ger god hälsa och framgång i vårdandet och botandet av de sjuka, trogna tjänare, och respekten och uppskattningen från alla med vilka individen kommer i kontakt under loppet av sin sysselsättning. Men när Jupiter är skadad i Sjätte Huset ger den en tendens till leverbesvär, förstoring av levern, dästhet och av överdrivet tillfredsställande av aptiten vilket framkallar allmänna rubbningar.

**<span id="jupiter-in-the-seventh-house">Jupiter i sjunde huset</span>** ger en högsint, storsinnad och medkännande äkta hälft som kommer att bringa individen gagn, lycka och prestige. Den är en idealisk indikation på äktenskap, också på en person som söker sig en äkta hälft eller inträda i ett kompanjonskap. Han kan också vara försäkrad om att den äkta hälften kommer att vara högsint, uppriktig, ärlig och pålitlig, och att framgång kommer att rönas genom samarbete. Det är en idealisk ställning för en advokat då den indikerar framgång i lagtolkning och förmågan att få motståndare till att komma överens. Men om Jupiter är svag eller skadad kommer individen att förlora sin process eller lida genom missriktat förtroende för sin äkta hälft, äktenskapet kommer att vara fördröjt eller förnekat och när det är fullbordat kommer svvårigheter att uppstå genom den äkta hälftens håglöshet och njutningslystna vanor. Därför skulle individen göra klokt i att undvika sådana förhållanden.

**<span id="jupiter-in-the-eighth-house">Jupiter i åttonde huset</span>** välaspekterad indikerar finansiell vinst genom äktenskap, kompanjonskap eller testamentsgåva, men svag eller skadad indikerar den process och förlust i förbindelse med dessa angelägenheter. En välaspekterad Jupiter i Åttonde Huset är också ett tecken på en lätt och fridfull avslutning av livet när saker och ting har fått ha sin gång.

**<span id="jupiter-in-the-ninth-house">Jupiter i nionde huset</span>** ger en fridfull, högsint, optimistisk och godhjärtad läggning, med religiösa tendenser, fördomsfri och tolerant mot andras åsikter, men gynnande de mera ortodoxa och etablerade tankeområdena. Individen är mycket uppskattad i samhället och fallen för att inneha bemärkta positioner inom kyrka, stat eller läroinstitutioner eller filantropiska föreningar. Denna ställning ger också en förkärlek till resor samt nöje och vinst genom detta. Men svag eller skadad genom tecken eller aspekt ger den arrogans och förkärlek till att vilja synas som inte står i proportion till individens plånbok, följaktligen finns det risk för rättstvister och socialt vanrykte. Den visar också på fara under resor.

**<span id="jupiter-in-the-tenth-house">Jupiter i tionde huset</span>** är en av de bästa indikationerna på ett framgångsrikt och rättskaffens liv, i synnerhet om han understöds av Saturnus, Solen och Månen, för då kommer individen att avancera till en hög ställning inom kyrka, stat eller lag och vinner väldig rikedom, ära och uppskattning. Vidare kommer han att förtjäna allt han erhåller ty karaktären kommer att vara av oöverträffad högsinthet. Men om Jupiter är svag eller skadad i Tionde Huset, särskilt av Saturnus eller ljuskällorna, visar den att karaktären inte är pålitlig. Denna person kan avancera men hans onda gärningar kommer att avslöja honom och därför kommer han att erfara växlande framgång och förlust av prestige.

**<span id="jupiter-in-the-eleventh-house">Jupiter i elfte huset</span>** och välaspekterad ger förmögna och inflytelserika vänner som är att lita på för att hjälpa individen förverkliga sina förhoppningar, önskningar och ambitioner. Den ger också en sällskaplig läggning och begivenhet på nöjen. I en mans horoskop betecknar den att äktenskapet kommer att vara fruktbart och att hans barn kommer att vara honom till heder och hjälp, men innan bedömning göres i detta avseende borde makans horoskop också undersökas för att se om det samverkar, ty om inte måste bedömningen ändras. När Jupiter är skadad i Elfte Huset möter individen antingen vänner som är goda och uppriktiga i sin önskan om att hjälpa honom men saknar förmågan eller så kommer de vänner som han attraherar till honom för att själva gagnas. I endera fallet kommer han inte att hjälpas mycket av vänner utan måste lita till sina egna resurser för att uppnå sina önskningar.

**<span id="jupiter-in-the-twelfth-house">Jupiter i tolfte huset</span>** bringar välaspekterad vinst och framgång genom sysselsättningar bedrivna i relativ avskildhet såsom laboratoriearbete, arbete på sjukhus för kropps- eller psykiatrisk vård, allt i egenskap av verkställande funktion, eller en ställning inom en av de brödraskap som har att göra med sjukförmåner eller i studiet och utövandet av de mystiska eller ockulta lärdomsgrenarna. Om människor med denna ställning är personligen behövande erhåller de mycket frikostigt stöd från människor eller institutioner av broderlig eller välgörande natur, men om de är välbärgade ger de överflödande till dessa syften. Om de har fiender har de också ett sätt att vända dem till vänner. Om Jupiter är skadad gör den individen mycket håglös och oförutseende så att med tiden blir han vanligen en av välgörenhetsinrättningarnas skyddsling där han lever till livets slut utan varken besvär eller bekymmer.

#### <h4 id="jupiter-in-the-twelve-signs">Jupiter i de tolv tecknen</h4>

**<span id="jupiter-in-aries">Jupiter i Väduren</span>** ger ett modigt, energiskt och ambitiöst sinne, alltid på språng efter nya och progressiva metoder för framåtskridande i världens arbete, den gör en verklig pionjär, varken för konservativ eller för impulsiv, en tankfull men medkännande läggning, hederlig och pålitlig, något religiöst böjd. Den ger vissa anlag för att ta allting bokstavligt och en kärlek till utomhusidrott med popularitet i sociala och affärsmässiga kretsar. Men om Jupiter är skadad är sinnet inte så konservativt och välbalanserat. Det finns en tendens till överilade och impulsiva handlingar; otålighet och retlighet visas under ogynnsamma omständigheter med därav följande förlust av uppskattning och popularitet.

**<span id="jupiter-in-taurus">Jupiter i Oxen</span>** ger välaspekterad en särdeles vänlig och medkännande natur mot alla människor men en djupt liggande, öm och varm kärlek för dem mot vilka sambandet rättfärdigar sådant uttryck. Denna ställning drar också till sig rikedomar och en generös läggning till att bistå i filantropiska företag, ändå är Jupiter i Andra Huset eller tecknet aldrig slösaktig eller överdrivet generös utan snarare konservativ och böjd för att undersöka varje affärs förtjänster innan han sträcker ut en hjälpande hand. Å andra sidan är han absolut frikostig mot dem som är honom nära och kära. Hans hem och familj är hans allt. När Jupiter är skadad i Oxen är den böjd för extravaganta utgifter för syns skull, prål och tillfredsställande av den lägre naturen. Sådana människor är väldiga frossare, förtjusta i fet och välsmakande föda som tilltalar gommen. De erfar ofta finansiella svårigheter med kreditorer, också sådan sjukdom som kan resultera av överdrivet tillfredsställande av deras smak enligt andra stjärnors antydanden.

**<span id="jupiter-in-gemini">Jupiter i Tvillingarna</span>** ger välaspekterad litterär begåvning av hög klass och om den understöds av den nödvändiga utbildningen är framgång inom detta område säker. Denna ställning ger också en uppfinningsrik inriktning åt sinnet, en kärlek till matematik och dragning till det ockulta. Jupiter i Tvillingarna visar att resor kommer att medföra både nöje och förtjänst och den ger en ärlig, hövisk och vänlig läggning. Men om Jupiter är skadad är individen benägen att lida förluster och stöta på besvär under resor. Han kommer att med en hårsmån undgå ett antal olyckor, ha rättsliga och religiösa bekymmer, också svårigheter med bröder, systrar och nära släktingar.

**<span id="jupiter-in-cancer">Jupiter i Kräftan.</span>** Jupiters fulla verkan på gott eller ont känns aldrig av förrän under medelåldern och detta är i synnerhet fallet när han är placerad i Fjärde Huset eller fjärde tecknet, Kräftan. Välplacerad ger den där en ytterst vänlig och hövisk läggning, som lever i frid med hela världen, han är utrustad med en högst livlig fantasi, en drömmare av utopiska drömmar och en älskare av det ockulta och mystiska. Det finns, emellertid, också en praktisk sida av naturen som gör honom ambitiös i att uppnå världslig framgång och framgångsrik i sina investeringar i hus, land eller gruvor, så att han kommer att lägga egendom på hög och vara välbärgad i synnerhet efter medelåldern. Denna ställning indikerar också att individen kan erhålla mycket hjälp från sina föräldrar genom livet och arv efter deras död. Jupiter i Kräftan gör individen mycket förtjust i bordets njutningar men välaspekterad kommer han sannolikt att hålla sig inom sådana gränser att hans hälsa inte blir lidande. Om Jupiter, emellertid, är skadad, ger den böjelse för omåttligt frosseri vilket slutligen kommer att skämma blodet och förorsaka sjukdom och ohälsosamma utväxter som ett resultat av det tillståndet.

**<span id="jupiter-in-leo">Jupiter i Lejonet</span>** ger en verkligt högsint natur, blandad av vänlighet och mod, självsäkerhet och lojalitet, självbehärskning och medlidande, barmhärtighet och rättvisa. Den tyder, i korthet, på ett ej någonstans överträffat dygdemönster. Den ger ett överflöd av vitalitet och en stark kroppskonstitution så att den utmärker en ledare fysiskt, moraliskt och andligt, ej heller kommer en sådan person någonsin att vara nöjd med att följa andra. Han längtar efter positioner av förtroende och ansvar, ju större ju bättre. Han kommer alltid att vara situationen vuxen och aldrig missbruka förtroendet hos dem som har placerat honom där. Sådana människor har en medfödd kultur och förfining. De är förtjusta i allt som har att göra med mänsklighetens upplyftande, religiösa, uppriktiga, säkra att vinna erkännande och framgång i förbindelser med spekulativa investeringar. När Jupiter är skadad i Lejonet blir individen grym och sinnlig, abnormt förtjust i nöjen och utsatt för förluster genom investeringar, spekulation och spel.

**<span id="jupiter-in-virgo">Jupiter i Jungfrun</span>** ger en försiktig, analytisk och praktisk natur med en nästan ofelbar förmåga att särskilja mellan det skenbara och det verkliga, att avskilja sant från falskt och nå fram till fakta. De kan inte bringa hemligheter i dagen genom förtäckta metoder som Saturnus i Stenbocken vilken är en idealisk detektiv, men om Jupiter i Jungfrun är domaren så är ingen fiffig nog att dölja sanningen för honom. En välaspekterad Jupiter i Jungfrun tyder på framgång med anställda vilka kommer att vara trogna och lojala, redo att utföra sin arbetsgivares önskemål. Den tyder också på välmåga genom affärer eller yrkesmässiga kall, men om Jupiter är skadad i Jungfrun ger den en cynisk och småaktig läggning, misstänksamhet mot andra och riskerar därför för förlust genom tjänare och anställda. Sådana människor kan inte lyckas i affärer och de kommer att finna det ytterst svårt att ernå och behålla en anställning. I alla händelser kommer de att tjäna i en mycket underordnad ställning.

**<span id="jupiter-in-libra">Jupiter i Vågen</span>** ger välaspekterad en vänlig, medkännande och kärleksfull läggning, en samvetsgrann, sällskaplig och välvillig natur och intresse för allt det som är fördelaktigt för mänsklighetens upplyftande - musik, konst, litteratur, socialt umgänge och så vidare. Av det skälet är individen populär, särskilt hos det motsatta könet varifrån vinst och fördel kan förväntas. Framgång i det affärsmässiga och offentliga livet kommer. Men om Jupiter är skadad i Vågen kommer ett omåttligt tillfredsställande av den lägre naturen att medföra svårigheter och offentlig skandal med en därav följande förlust av popularitet och anseende.

**<span id="jupiter-in-scorpio">Jupiter i Skorpionen</span>** ger en eldig, aggressiv och självsäker natur, ett entusiastiskt, konstruktivt och fyndigt sinne med förmågan att möta livets alla krav på ett verkningsfullt sätt och den tillförsäkrar framgång i praktiska vardagliga sysselsättningar, ger en stor familj och rikligt med medel till att försörja dem. Denna ställning visar också en tendens för ockulta studier. Men om Jupiter är skadad i Skorpionen kommer den att bringa förlust och besvär genom överdrivet tillfredsställandet av den lägre naturen, begär efter fet och dyrbar föda och sjukdom av det skälet.

**<span id="jupiter-in-sagittarius">Jupiter i Skytten</span>** ger välaspekterad en god lycka och allmän framgång i livet, ett humanitärt, fördomsfritt och filosofiskt sinne, en vördnadsfull och religiös läggning. Följaktligen avancerar människor med denna ställning till toppen och blir ledare inom sina olika områden i livet, finner framskjutna poster inom kyrka eller stat, vetenskapliga eller filantropiska företag eller institutioner. Om Jupiter är skadad i Skytten gör den individen prålig, förtjust i billig och grann paradering, extravagant och redo att ta en chans på varje hasardspel, förorsakar den som är född i en bättre miljö förlust av social ställning, besvär genom lag, finansiella svårigheter, trångsynta sekteristiska åsikter om böjelse finns för religiositet.

**<span id="jupiter-in-capricorn">Jupiter i Stenbocken</span>** ger en ambitiös natur, självsäker och självbehärskad med en önskan om att avancera till en ställning i auktoritet över andra, ger också förmågan att bestämma vist och väl. Den ger en noggrann, ekonomisk läggning, snillrikhet, fyndighet och viss mekanisk förmåga och en motvilja inför slöseri. Dessa människor är pålitliga i högsta grad, uppriktiga och ärliga i alla sina företaganden och håller varje löfte oantastligt, därför avancerar de vanligen till ära, uppskattning och allmän popularitet. Som redan sagts har de för avsikt att uppnå oberoende som chef för något företag, men om de inte lyckas i det och måste arbeta åt andra lämpar de sig bäst för anställning inom regering, kommun eller stat. Med anledning av det ovillkorliga förtroendet som genereras av deras gedigna egenskaper såsom ärlighet, uppriktighet och trohet görs dessa människor ofta till mottagare av förtroenden från vänner som känner ett behov av att dela sina besvär med någon de kan lita på, för att ge ärliga opartiska råd eller behålla de berättade hemligheterna okränkta. Om Jupiter är skadad i Stenbocken gör den en gnidare som kommer att lägga allt på kistbotten som han kan skrapa samman och neka sig själv allt utom livets blotta nödtorft och är följaktligen föraktad av alla som känner honom.

**<span id="jupiter-in-aquarius">Jupiter i Vattumannen</span>** ger välaspekterad ett humanitärt, optimistiskt, originellt och filosofiskt sinne, är förtjust i vänner och andras gemenskap särskilt de som är intresserade av vetenskap eller mysticism, litteratur och musik, följaktligen drar han till sig människor av den naturen och de kommer att vara honom till gagn för att förverkliga hans förhoppningar, önskningar och ambitioner. Han kan kanske uppnå någon ställning av vikt i någon offentlig egenskap med hemliga eller ockulta samfund. Detta är ett gott tecken på allmän framgång i livet, men om Jupiter är skadad gör den naturen rastlös, nervös och excentrisk med revolutionära eller anarkistiska idéer med obenägenhet för seriöst arbete och sådana människor är allmänt illa omtyckta och misstrodda.

**<span id="jupiter-in-pisces">Jupiter i Fiskarna</span>** ger en kärleksfull, förstående och gästfri natur som älskar att hjälpa samhällets olycksbarn. Dessa människor är verkliga barmhärtighetens änglar för alla som lider i kropp, ande och själ. De är välkända för dem som är ”trötta på fängelser”. De är sensitiva till sin natur och utsatta för den osynliga världens inflytanden har de inte sällan psykiska upplevelser och blir studenter i det ockulta. De älskar musik, konst och litteratur och välaspekterad av Venus, kommer Jupiter i Fiskarna att ge betydande förmåga som skådespelare, men om Jupiter är skadad i Fiskarna ger den ett vacklande sinne, en kraftlös, feg natur hängiven åt alla tänkbara laster och en allmänt föraktlig läggning - en social parasit.

#### <h4 id="jupiter-in-aspect-with-other-planets">Jupiters aspekter</h4>

**<span id="the-sun-conjunction-sextile-or-trine-to-jupiter">Solen konjunktion, sextil eller trigon till Jupiter.</span>** Konjunktionen ger en tendens till stroke, särskilt om den förekommer i Väduren, men med det undantaget kan det sägas att dessa sammanställningar är säkra indikationer på hälsa, välstånd och lycka. De ger individen ett överflöd av vitalitet som ger motståndskraft mot mycket svåra sjukdomsangrepp, och även när synnerligen ogynnsamma planetariska inflytanden lyckas bryta ned hans motstånd, kommer återhämtandet att vara så snabbt att det förefaller mirakulöst. Detta nära nog oövervinnliga hälsotillstånd är så mycket mera oangripligt eftersom det är understött av ett sinne samtidigt ”soligt” och ”jovialiskt” och den senare egenskapen gör också de lyckliga innehavarna av dessa aspekter älskade av alla med vilka de kommer i kontakt. Alla är glada att få träffa individen med det ständiga leendet, men de gör mera än ”ler” - de förtjänar vänskapen som är tilldelad dem genom vänliga handlingar, ord av medkänsla, uppmuntran eller hopp allt eftersom situationen kräver. De är betrodda av alla eftersom de aldrig sviker ett förtroende. De har gott huvud, gott omdöme och ledarförmåga så att de är väl rustade att hjälpa andra. Dessa egenskaper gynnar också deras finansiella omständigheter, så att de samlar rikedom på hög, men deras pengar är aldrig ”besmittade,” de drar aldrig fördel av andras förluster. De är religiöst konservativa och kan lämpligen beskrivas som ”samhällets stöttepelare.” De briljerar särskilt i regeringsarbete.

**<span id="the-sun-square-or-opposition-to-jupiter">Solen kvadratur eller opposition till Jupiter</span>** är skadlig för hälsan eftersom den ger en tendens till att förvärva dåliga vanor. Individen är allt för begiven på ”livets goda,” och mycket självisk i att anskaffa sina egna bekvämligheter, han motionerar aldrig eller försakar sig själv vilket har till resultat att cirkulationen blir trög och då dessa människor har ett överskott på blod framkallar denna tröghet olika ohälsosamma utväxter och funktionella rubbningar, ibland höjer ett häftigt anfall blodtrycket till den punkt där ett kärl brister och avslutar livet eller lämnar individen som en invalid. Dessa aspekter ger en uppstyltad högdragen läggning med en omåttlig kärlek till att vilja synas och föranleder således extravagans i sociala och affärsangelägenheter vilket har till resultat att individen ibland upptäcker sig vara satt i skuld som han inte kan betala och då är det blott ett steg till konkursen. En falsk stolthet hindrar ofta dessa människor från att arbeta ärligt för andra, de skulle hellre tära på allmänheten som spelare, anhängare av kapplöpningar och andra så kallade sporter där det finns en möjlighet att bedra människor och få vad de kallar ett ”bekvämt” liv tills de fastnar i lagens nät. Barn med dessa aspekter borde ges speciell träning i självbehärskning, sparsamhet och ärlighet, de kommer att ha en tendens att förakta och driva gäck med religionen, men kanske minnet av en from mor kan hjälpa att hålla dem rättskaffens.

**<span id="venus-conjunction-parallel-sextile-or-trine-to-jupiter">Venus konjunktion, parallell, sextil eller trigon till Jupiter</span>** är ett av de grundläggande tecknen på framgång och allmän lycka. Det gynnar samlandet av välstånd på hög och åtnjutandet av allt livets goda. Den är en gott tecken på ett framgångsrikt och glädjande äktenskap, gott anseende och respekt från alla med vilka individen kommer i kontakt. Den ger individen en jovialisk, optimistisk, generös och helhjärtad läggning, och gör honom gästvänlig i högsta grad; intresserad av och aktiv i filantropiska företag, ett liberalt sinne tolerant mot andras åsikter också när de skiljer sig grundligt från de egna, förtjust i nöjen, resor, fester, och i stånd att njuta av livet i dess fulla utsträckning. Dessa aspekter ger också talang för musik, i synnerhet om någon av planeterna är i Fiskarna.

**<span id="venus-square-or-opposition-to-jupiter">Venus kvadratur eller opposition till Jupiter</span>** ger samma luxuösa förkärlek som de goda aspekterna, men begränsar förmågan att tillfredsställa dem; fastän sådana människor företar de mest intensiva ansträngningar för att visa upp en fin fasad för världen, genomskådas de i allmänhet som hycklare. Deras avsaknad av affärsförmåga är ofta ansvarig för misslyckande och konkurs och de är mycket utsatta för att lida förlust genom andras förräderi. Kärlek och äktenskap är också källor till sorg för dem som Venus och Jupiter skadar. De är fallna för att bli svikna före äktenskapet eller den äkta hälften kan visa sig vara otrogen eller avvika. Dessa aspekter framkallar också en amorös natur sannolik att ta sig friheter utan hänsyn till anständighetens lagar och att vara äktenskapslöftena otrogen.

**<span id="mercury-conjunction-parallel-sextile-or-trine-to-jupiter">Merkurius konjunktion, parallell, sextil eller trigon till Jupiter</span>** är en av de fördelaktigaste tillgångarna i livet då det ger en gladlynt, optimistisk läggning med förmågan att alltid se saker från den ljusa sidan och hålla modet uppe i stunder av motgång, sinnet är öppet, rörligt och i stånd till att ta riktiga beslut och att utforma ett tillförlitligt omdöme genom noggrant övervägande; dessa människor bestämmer sig aldrig brådstörtat, de kräver tid att tänka över vad som presenteras för dem, men när de en gång har nått ett beslut, kommer det att befinnas vara obestridligt. De är framgångsrika i juridik och litteratur och mycket respekterade för sin ärlighet och uppriktighet. Dessa aspekter är särskilt lyckosamma för människor som reser för affärer eller nöjes skull, då de kommer att inhösta såväl fördel som njutning från ett kringflyttande levnadssätt. Det gör dem friska, välbärgade och förnuftiga utöver det genomsnittliga, älskade av alla för den vitala vibration de utstrålar mot vem de än möter.

**<span id="mercury-square-or-opposition-to-jupiter">Merkurius kvadratur eller opposition till Jupiter</span>** ger en vacklande och vankelmodig läggning så att individen inte kan besluta sig när mer än ett förfaringssätt står öppet, följaktligen går människor med dessa aspekter ofta miste om sina tillfällen genom senfärdighet och brist på omdöme, och måste därför ofta klassas som misslyckade personer i livet. De är benägna för skandal och förtal på grund av förrädiska kamrater. De borde inte resa, då det kommer att bringa dem förlust och besvär. De borde vara ytterst försiktiga med att upprätta kontrakt eller överenskommelser om att göra eller leverera vissa saker vid en fastställd tidpunkt, då de kommer sannolikt att vara oförmögna att uppfylla kraven och således kommer besvär och förlust att bli resultatet.

**<span id="the-moon-parallel-conjunction-sextile-or-trine-to-jupiter">Månen parallell, konjunktion, sextil eller trigon till Jupiter</span>** ger en optimistisk, högsint och generös läggning. Den öppenhjärtiga ärligheten, rättvisan och vänligheten hos sådana människor gör dem allmänt populära. Dessa aspekter stärker både anlagen för beslutsfattande och kroppskonstitutionen, de ger ett starkt sinne i en stark kropp och följaktligen en mäktig personlig magnetism som kan användas på det fördelaktigaste i helandet av de sjuka. De har upphöjda ideal och en rik fantasi med kraften att uppnå välstånd vilket kommer att växa sig större om de används i filantropiska företag om vilka dessa människor har lätt att drömma. Dessa är några av de bästa aspekterna på skalan och befrämjar allmän framgång i livet både fysiskt och andligt.

**<span id="the-moon-square-or-opposition-to-jupiter">Månen kvadratur eller opposition till Jupiter</span>** försämrar anlagen till beslutsfattande och bringar besvär genom rättstvist, brist på beräkning och obeslutsamhet eller oärlighet. Människor med dessa aspekter är svaga för ståt och att vilja synas, extravaganta med sina tillgångar och resurser, benägna att ta desperata chanser i spel eller spekulation för att återupprätta sina levnadsomständigheter och dömda till förlust, förtal och ibland konkurs av det skälet. Dessa aspekter är också ogynnsamma för hälsan, särskilt i en kvinnas horoskop, och indikerar problem med matsmältning och levern.

**<span id="saturn-sextile-or-trine-to-jupiter">Saturnus sextil eller trigon till Jupiter</span>** ger en stark karaktär med ett djupt och ytterst filosofiskt sinne, en välvillig läggning med en stark känsla för rättvisa och rent spel. Alla Saturnus och Jupiters dygder kombineras av dessa aspekter och människor i vars horoskop de återfinns kommer följaktligen att vinna ära och uppskattning från samhället i vilket de befinner sig. De kommer att betraktas som samhällets stöttepelare och vinna välmåga sammanfallande med miljön i vilken de har sin plats, ty dessa aspekter ger säkert finansiellt omdöme, förmåga att gripa tillfället när det ges, välvilja, hängivenhet åt plikt, religion och alla goda mål i livet.

**<span id="saturn-conjunction-or-parallel-to-jupiter">Saturnus konjunktion eller parallell till Jupiter</span>** har samma välgörande inflytande som sextilen eller trigonen, fastän inte i samma stora utsträckning och om Jupiter är svag genom tecken eller i övrigt skadad kommer aspekterna sannolikt att vara värda mycket litet, men i det fallet kommer dess verkan på den arteriella cirkulationen att vara förhindrande, vilket ger en tendens till arteriell skleros på samma sätt som oppositionen eller kvadraturen.

**<span id="saturn-square-or-opposition-to-jupiter">Saturnus kvadratur eller opposition till Jupiter</span>** ger ett osäkert, vacklande sinne oförmöget att fatta beslut, alltid misstroget mot andra, håglöst och böjt för att låta allting ha sin gång, planlöst, ofta en samhällets skyddsling antingen i fattighuset eller fängelset, ty karaktären är i grunden oärlig. Dessa aspekter ger också en tendens till arteriell skleros.

**<span id="mars-sextile-or-trine-to-jupiter">Mars sextil eller trigon till Jupiter.</span>** Det är Jupiters natur att bli något konservativ, men blandad med Mars eld ger den entusiasm och en förmåga att påverka andra och genomsyra dem med samma känslor. Den gör naturen högsint, uppriktig, ärlig och rättfram. Denna aspekt är också bra för individens finansiella välstånd, ty både Mars och Jupiter ger när de är välaspekterade inkomstmöjligheter och gynnar samlande på hög. Jupiter är något konservativ med avseende på utgifter, Mars är för frikostig, men när de martialiska och jupiterska tendenserna blandas av en god aspekt är resultatet en idealistisk, generös natur, varken för slösaktig eller för konservativ. Dessa människor har mycket snillrikhet och stor konstruktiv förmåga, och vad de än gör lägger de ned hela sitt hjärta i. Följaktligen är de framgångsrika i affärer, populära i samhället, förtjusta i utomhussporter och spel. De älskar att resa och vinner mycket nöje genom att göra det. Mars behärskar hemmaglobinet i blodet som är en så viktig faktor för hälsan och vitaliteten, därför förökar de goda aspekterna mellan Jupiter och Mars de röda blodkropparna med resultatet att människor med dessa aspekter har ett överflöd av hälsa, vitalitet, kraft och uthärdande.

**<span id="mars-parallel-or-conjunction-jupiter">Mars parallell eller konjunktion till Jupiter</span>** stärker kroppskonstitutionen och ökar på vitaliteten på samma sätt som de goda aspekterna. Den indikerar också att individen är i stånd att förtjäna pengar och använda dem frikostigt och generöst, men de mentala egenskaperna liknar dem som förlänas av de dåliga aspekterna: flärdfulla, skrytsamma, svekfulla, bedrägliga och osannfärdiga, impulsiva i bedömanden, inte att lita på, och om konjunktionen förekommer i ett av vattentecknen, kommer individen att vara en drinkare, fastän detta inte är lika säkert som med kvadraturen eller oppositionen.

**<span id="mars-square-or-opposition-to-jupiter">Mars kvadratur eller opposition till Jupiter</span>** är signaturen på spelaren och om en av planeterna är i ett vattentecken, i synnerhet Fiskarna, kommer han också att vara en drinkare, en bedräglig, oärlig och illa beryktad karaktär som alltid handlar impulsivt. Med avseende på hälsa finner man att dessa människor huvudsakligen lider av blod- och leversjukdomar, cirkulationen är dålig och blodet så tjockt att det finns fara för stroke.

**<span id="uranus-sextile-or-trine-to-jupiter">Uranus sextil eller trigon till Jupiter</span>** ger en fördragsam, human läggning och en tendens till att forska i de ockulta lärdomsgrenarna och vetenskaperna. Det gynnar en förening med hemliga ordnar och ger löfte om medgång i livet. En sådan person är ärlig och uppriktig, sällskaplig, gästvänlig och kommer troligtvis att ha nytta av inflytelserika vänner i offentliga positioner. Denna ställning ger också praktisk organisationsförmåga och framgång i förbindelse med institutioner för utbildning.

**<span id="uranus-parallel-or-conjunction-jupiter">Uranus parallell eller konjunktion till Jupiter</span>** ger indikationer liknande de goda aspekterna men inflytandet är inte riktigt så utpräglat, särskilt om någondera planet är svag eller i övrigt skadad. I detta fall kommer man att finna att de förlänade tendenserna mera liknar de dåliga aspekterna.

**<span id="uranus-square-or-opposition-to-jupiter">Uranus kvadratur eller opposition till Jupiter</span>** ger en impulsiv natur benägen att handla på ett plötsligt eller oväntat sätt till sitt eget fördärv; förlust genom spekulation, processer och impulsiv extravagans indikeras också, många förändringar både av sysselsättningar och boningsort, förlust av vänner och anseende.

**<span id="neptune-sextile-or-trine-to-jupiter">Neptunus sextil eller trigon till Jupiter</span>** ger en inspirerad, mystisk natur och framgång i en med ockulta ordnar förknippad sysselsättning, det vill säga när karaktären är tillräckligutvecklad så att Neptunus kan göra sitt inflytande känt, för då låter denna ställning båda planeternas ädlaste och andligaste styrkor framträda, och ockulta erfarenheter är inte sällan resultatet. Under sömnen är dessa människor fullkomligt medvetna i de osynliga världarna.

**<span id="neptune-parallel-or-conjunction-jupiter">Neptunus parallell eller konjunktion till Jupiter</span>** ger ett inflytande liknande de goda aspekternas när Neptunus och Jupiter inte är skadade, men om de är i ett svagt tecken och aspekterar de andra planeterna genom kvadratur eller opposition liknar inflytandet Jupiters och Neptunus dåliga aspekter.

**<span id="neptune-square-or-opposition-to-jupiter">Neptunus kvadratur eller opposition till Jupiter</span>** indikerar bristande kontroll över känslorna. Individen är sensitiv för de tarvliga psykiska inflytandena från gränslandet mellan de sedda och de osedda världarna men dessa typer är skräckingivande och vämjeliga, följaktligen fallna för att förorsaka hysteriska tillstånd, såsom ofrivillig trance och besläktad oordning beledsagande negativ mentalitet. Från en materiell ståndpunkt ger den fara för bedrägeri genom spekulation eller stora bolag och förbindelse med rovgiriga intressen borde därför undvikas.

### <h3 id="chapter-14">Kapitel XIV: Mars, handlingens planet</h3>

Från Bibeln lär vi att Jehova var människosläktets skapare ty vi finner att Hans änglar kungör åtskilliga betydande personligheters födelse. Således är slutledningen oundvikligen att Han och de presiderar över den fortplantningsfunktionen och skänker fruktbarhetens egenskap vilken på den tiden ansågs vara ett bevis på Guds ynnest medan ofruktsamhet indikerades som ett tecken på Hans missnöje. Detta stämmer överens med den Västerländska Visdomsläran som berättar för oss att i de tidigaste dagarna när människosläktet fortfarande var i tillblivelse ledsagade Jehova och Hans änglar dem till väldiga tempel vid den tid på året när planetariska betingelser var fördelaktiga för avlande, och män födda under dessa harmoniska förhållanden levde hundratals år utan sjukdomar eller åkommor. Det är anmärkningsvärt att vilda djur som fortfarande är fullständigt under sina gruppandars vägledning och parar sig endast vid vissa årstider också är immuna mot sjukdomar. Jehova kvarhåller fortfarande kontrollen över fruktbarheten hos de djur som är i samklang med Hans Mån-vibrationer genom sina tjugoåtta par ryggradsnerver som motsvarar det lunariska omloppets tjugoåtta dagar och Hans uttrycksmedel Månen mäter fortfarande människors och fyrfota djurs dräktighetsperiod.

Men Bibeln berättar också för oss att Lucifer och hans fallna änglar lärde mänskligheten att ta skapelsens rättigheter i egna händer och i dem ingöt den passion som har förorsakat sorg, synd och död, eftersom avelns heliga funktion som var avsedd endast för temporära fortplantningssyften och som fungerar så väl under fördelaktiga planetariska betingelser har vanhelgats och underordnats mänsklighetens lustar vid alla tidpunkter utan hänsyn till de stellariska strålarna. Ändå är det ett misstag att tänka på Lucifers andar som onda, ty under änglarnas styre är mänskligheten varken god eller ond och utan val eller företräde, men eftersom vi genom Mars Lucifer-andar har lärt oss att skilja på gott och ont är vi också i stånd att med utövandet av viljestyrka undvika det onda och välja det goda, att fly från lasten och kultivera dygden, därigenom placerar vi oss själva i harmoniskt samarbete med Gud och naturen. Vi utvecklar våra gudomliga möjligheter så att vi kan bli lika vår Fader i Himlen.

Medan Jehova och Hans änglar arbetar på mänskligheten från Månen är de Lucifer-andar som gjorde uppror mot Hans regim belägna på planeten Mars och också från dem har vi erhållit och erhåller många värdefulla gåvor, först bland dem eld och järn. Det är väl bekant att varje levande kropp är varm, då Egot endast kan manifestera sig i den fysiska världen genom hetta, eller kanske borde det uttryckas så att hetta genereras genom manifesterandet av Egot. Men utan järn, som finns i blodet i form av hemmoglobin, kunde det inte finnas någon oxidering och följaktligen ingen hetta. Detta var betingelsen innan det, så kallade, fallet, när människan-i-tillblivelse var själlös. Men sedan kom Lucifers andar och ingöt järn i blodet, vilket gjorde det möjligt för Egot att dra till sig uttrycksmedlen och från denna tid blev Egot en inneboende ande i stånd att utvecklas individuellt. Hade det sålunda inte varit för Lucifers andar hade inte människan kunnat bli människa. Det är deras eld och deras järn som har gjort världen till vad den är idag, bra eller dålig enligt det bruk människan har gjort av den. Den genom Den genom Månen fokuserade solariska kraften ingjuter vitalitet och förmåga till tillväxt medan Solens genom Mars Lucifer-andar på oss fokuserar de strålar som ger oss dynamisk styrka och är källan till all aktivitet i världen.

Styrka kan ligga latent i årtusenden, såsom exemplifieras i jordens kollager, som är reservoarer av solarisk kraft, en smältugn och ångmaskin krävs för att förvandla och göra den tillgänglig som dynamisk energi, men, när en gång den sovande jätten har vaknat upp från latens till makt kommer den inte till rast eller ro förrän den helt och hållet har förbrukat all sin vidunderliga styrka. Under strikt kontroll, och noga vägledd in i en för aktivitet användbar kanal, är denna martialiska kraft människosläktets värdefullaste tjänare; den mäktigaste agenten i världens arbete, en ojämförlig ynnest för mänskligheten. Men om den förlorar kontrollen tar tjänaren snabbt herraväldet, dess ogynnsamma förstörande och förhärjande kraft är då lika förfärlig såsom gissel som dess välgörande bruk under vägledning är en uppskattad välsignelse. Den är lika värdefull som den är farlig, evig vaksamhet är priset för säkerhet från dess raseri, men utan den skulle världen vara vildmark.

Mars, som fokus för det latenta solariska livet, förvandlar den till begär, passion och vad vi kan kalla djurisk ande. Den är en förtärande eld, och farligare än allt nitroglycerin som någonsin tillverkats, men också värdefullare än någon annan välsignelse vi kan få eller njuta.

Den hinduiske prästen, uppfostrad i ett land styrt av Saturnus, hindrets planet, säger: ”Utrota begäret”. Han drömmer bort sina dagar i armod, men liksom ”sinnet” bevarar den egg hos det stål som tillkämpar sig sin väg genom alla hinder, så har den martialiska anglosaxarens välinriktade energiska ambitioner format en underbar omvandling på jorden; de har byggt upp en civilisation utöver allt som föregått den, och fastän den måhända är brutal ur många synpunkter, finns det också löften i detta, enligt ordspråket: ”Ju större syndare, ju större helgon”. Föräldrar borde ta lärdom av en bok om nationaliteter och inte lägga den saturniska kallduschen på barnens eldiga Mars-anda. Saturnus säger alltid ”låt bli, låt bli”; hans mål är att undertrycka och förhindra. En klar eld under lämplig kontroll är användbar, men döden ligger på lur i en kvävd elds rök och skadliga gaser från kvävd eld; för många ”låt bli” kväver de legitima ambitionerna och frustrerar prestationerna; de kan driva olyckliga offer in på ondskans vägar, ty Mars dynamiska energi måste och kommer att få ett utlopp, så var aktsam. Mars värsta fel är impulsivitet och bristande ihärdighet, men han alstrar inga hycklare som en skadad Saturnus gör.

Från Mars erhåller vi ett antal av våra högt prisade dygder såväl som några av våra värsta fel. Välaspekterad ger han en stark kroppskonstitution och fysiskt härdighet, en positiv, oberoende och självsäker, beslutsam och stolt, generös och energisk, fyndig och snabb att lära, särskilt i Väduren, Lejonet, Skorpionen eller Stenbocken, men när han är svag genom tecken som i Oxen, Kräftan, Vågen eller aspekterad av kvadraturer eller oppositioner gör han individen hetlevrad, obstinat och hätsk, benägen för dryckenskap och kriminella handlingar, grym och hård, en översittare och skrävlare.

Människor vilka har Mars framträdande i sina horoskop är särskilt praktiska och spelar en viktig roll i världens arbete. De är särskilt skickliga i sysselsättningar där jord och eld används för konstruktiva ändamål eller där vassa instrument hanteras. Soldater, kirurger och slaktare, maskinarbetare och järngjutare, ingenjörer och män i besläktade sysselsättningar har den martialiska naturen. De utmärker sig också i andra positioner där mod och oförskräckthet är nödvändiga egenskaper.

#### <h4 id="mars-in-the-twelve-houses">Mars i de tolv husen</h4>

**<span id="mars-in-the-ascendant">Mars i ascendenten, eller första huset,</span>** har välaspekterad ett högst välgörande inflytande på kroppskonstitutionen, särskilt om han är i ett eldtecken, Väduren, Lejonet eller Skytten, eller i sitt exalteringstecken Stenbocken, men ibland när ett svagt tecken som Kräftan stiger och de andra planeterna är mycket skadade kan Mars i Ascendenten ingjuta tillräcklig energi i kroppen för att hjälpa den över den späda barndomens kritiska period. Denna ställning ger också energi, ambition, mod, självsäkerhet och bestämdhet som är ytterst hjälpfulla karaktersdrag för att vinna i livets strid. Den indikerar en företagsam och praktisk person som inte kommer att söka undvika någon ansträngning i avsikt att lyckas. När Mars är skadad i Första Huset stärker han icke desto mindre kroppskonstitutionen och ger muskulär styrka och uthållighet, men han gör också individen överilad, impulsiv, halsstarrig och dumdristig. Således åsidosättes de vanliga försiktighetsmåtten för att bevara sin hälsa och de blir utsatta för feber och andra inflammatoriska sjukdomar, även benägna för olyckor och förlust av blod genom organskador av varierande storlek, fara genom eld såsom brännskador, i enlighet med den skadade planetens natur. I detta avseende framkallar Solen vanligen feber och inflammationer. Jupiter gör benägen för brutna ben eller olycka genom järnväg eller rullande material, Uranus och Saturnus fall och blåmärken och Venus av tillfredsställande av den passionerade naturen förorsakad sjukdom.

**<span id="mars-in-the-second-house">Mars i andra huset</span>** gör välaspekterad naturen fri och generös i finansiell förbindelse med andra. Individen har en lysande förtjänstmöjligheter och kommer att röna finansiell framgång i varje affär av martialisk natur som inbegriper begagnandet av eld, järnredskap, eller maskineri. Den är också en indikation på pengar genom äktenskap eller en testamentsgåva, men fastän pengarna kommer fort och lätt, kommer individen inte att samla rikedom på hög då han är mycket generös och begiven på komfort och nöjen. När Mars är skadad i Andra Huset kommer pengar tidvis att komma in precis lika fort som under de goda aspekterna, men vid andra tillfällen gör de dåliga aspekterna individen omåttligt extravagant och benägen för att vara obetänksam i finansiella vågstycken med det oundvikliga resultatet att stora förluster uppkommer och individen kan finna sig vara helt utan tillgångar här i världen. En tillräcklig utkomst kan förvärvas och ges ut flera gånger under livet. Dessa människor ger, emellertid, aldrig upp och när de har stött på finansiella svåra olyckor börjar de omedelbart bygga upp på nytt på de gamla ruinerna. De är då oftast åter framgångsrika för en tid, men de kan aldrig lära sig att vara mera noggranna och mindre extravaganta, följaktligen är de alltid benägna för upprepade finansiella skeppsbrott.

**<span id="mars-in-the-third-house">Mars i tredje huset</span>** när välaspekterad gör sinnet snabbt, vaket och alert, förtjust i att argumentera, snabb i svaret, snillrik, uppfinningsrik och fyndig, med rikligt med initiativ och konstruktivt anlag. Men när Mars är skadad i Tredje Huset ger den benägenhet för olyckor på korta resor, en grälsjuk natur speciellt benägen för att råka i konflikt med bröder, systrar och grannar. Dessa människor är mycket kritiska mot alla med vilka de kommer i kontakt och därför i allmänhet fruktade och undvikas när så är möjligt.

**<span id="mars-in-the-fourth-house">Mars i fjärde huset</span>** ger när den är välaspekterad en stark kroppskonstitution som bibehålls oförsvagad även i hög ålder; ämnesomsättningsförmågan är särskilt god och följaktligen är hälsa och styrka starka. Den gör den involverade individen ytterst aggressiv i sina strävanden att ”skaffa sig fördelar” och att samla rikedom i hög för ålderdom och onda dagar. Det finns också sannolikhet för en testamentsgåva från hans föräldrar. Detta är en mycket lyckosam ställning, i synnerhet om Mars är i Väduren, Lejonet eller Stenbocken, men om Mars är svag som i Kräftan eller Fiskarna och skadad genom kvadratur eller opposition, kommer besvär med ämnesomsättningen eller utsvävningar att underminera vitaliteten och individen kommer att bli mera grälsjuk och vresig för varje dag han lever. Han kommer att vara benägen för olyckor genom eld i hemmet likväl som för feber och inflammatoriska sjukdomar. Människor med Mars i denna ställning borde lämna sin födelseort så snabbt som möjligt. Detta kan i någon mått lindra besvären.

**<span id="mars-in-the-fifth-house">Mars i femte huset</span>** ger när den är välaspekterad en eldig, demonstrativ kärleksnatur. Den gör individen tycker om atletiska övningar, sport och muskulära kraftprov, en fri, översittaraktig man mycket beundrad av det motsatta könet eller en kvinna som är en riktig ”kompis” med sina manliga följeslagare. Dessa människor blir utmärkta upprätthållare av disciplin och är mycket älskade av sina elever om de är placerade i positioner som lärare, eller ännu hellre som chefer ty de är mycket bättre ledare än efterföljare. Men när Mars är skadad i Femte Huset gör den individen mycket ombytlig i sin tillgivenhet. Han går vidare med den nya förälskelsen innan han är färdig med den gamla, en allt igenom flörtig person och därför sannolik att hamna i åtskilliga besvär. Överdrivet tillfredsställande av den amorösa naturen riskeraratt underminera vitaliteten och skapa farliga psykiska betingelser. I en kvinnas horoskop finns det en allvarlig fara för svårigheter vid barnfödsel. Det föreligger också fara för ett barns död i horoskopet för något av könen . Människor med Mars skadad i Femte Huset är också benägna för förlust genom spel och spekulationer i aktier, obligationer och vvärdepapper.

**<span id="mars-in-the-sixth-house">Mars i sjätte huset</span>** gör välaspekterad en snabb, energisk arbetare som sannolikt kommer att avancera till en framstående ställning i någon annans företag, därför ju större företag han söker anställning i dess bättre. Men han borde inte försöka sig på att bli sin egen företagare, ty människor med Mars i Sjätte Huset lyckas alltid bättre när de är anställda av någon annan. Denna ställning ökar också vitaliteten och skulle individen med anledning av andra planetariska konfigurationer i bli utsatt för sjukdom kommer Mars dynamiska energi och återställande krafter snart att glöda och lämna den i bättre hälsa än tidigare. Det finns en benägenhet för besvär och stridigheter med andra anställda och arbetsgivare, och skulle individen själv befinna sig i arbetsgivarens ställning kommer han alltid att vara oense med sina anställda och utsatt för förlust genom stöld och oärlighet genom dem. De kommer att vansköta hans tillhörigheter och inte ta någon hänsyn till hans intressen. En skadad Mars i Sjätte Huset ger en benägenhet för feber och inflammatoriska sjukdomar, fara för brännskador, och skott från eldvapen och under anställningens lopp lidna olyckor.

**<span id="mars-in-the-seventh-house">Mars i sjunde huset</span>** ger välaspekterad en duglig, flitig och aggressiv äkta hälft, outtröttlig i främjandet av familjens välbefinnande, en stark personlighet som måste härska men kommer att göra det på ett vänligt sätt. Detta är tillämpligt på båda könen, ty när i en mans horoskop den äkta hälften indikeras av Mars i Sjunde Huset kommer hon att vara maskulin och kommer att vilja befälet i sina händer. Emellertid, som Mars i Sjunde Huset ger en tendens till tidigt äktenskap när deltagarna båda är formbara så anpassar de sig lättare till dessa betingelser än om äktenskapet vore fullbordat vid en mognare ålder. Men om Mars är skadad i Sjunde Huset indikerar den en olycka eller plötslig död för den äkta hälft som kommer att vara den dominerande, grälsjuka till sin natur och om ett av vattentecknen, Kräftan, Skorpionen eller Fiskarna är på kuspen kommer hon också att vara en drinkare och vara begiven på sex. Detta senare är tillämpligt särskilt om Mars är skadad i Skorpionen. Då förorsakar han också inflammatoriska sjukdomar i könsorganen eller ändtarmen.

**<span id="mars-in-the-eighth-house">Mars i åttonde huset</span>** och välaspekterad bringar finansiell nytta genom den äkta hälften eller genom testamentsgåva. I affärer är den också gynnsam för vinst genom kompanjonskap, process eller liknande Sjätte Husets angelägenheter. Men när Mars är skadad i Åttonde Huset blir de de finansiella svårigheterna större efter att äktenskap ingåtts genom den äkta hälftens extravagans. Affärskompanjonskap och rättstvist borde undvikas ty de kommer säkert att bringa förlust. Människor med denna ställning borde inte uppskjuta att förordna sitt testamente ty slutet kommer vanligen mycket plötsligt och oväntat.

**<span id="mars-in-the-ninth-house">Mars i nionde huset</span>** ger välaspekterad en liberal, bred, framstegsvänlig syn på alla livets problem. Människor med denna ställning kommer sannolikt att ägna sig åt någon sak vars mål är mänsklighetens sociala eller andliga upplyftande i allmänhet och bli mycket entusiastiska arbetare i den särskilda kult som har väckt deras sympatier. De är förtjusta i ett kringflackande liv och gagnas av att byta från en plats till en annan, i synnerhet av resor i främmande länder. De har en ren, redig och alert mentalitet och ett betagande sätt att presentera sina åsikter på för andra. Därför blir de goda missionärer oavsett vilket propagandaområde de än ägnar sig åt. Men om Mars är skadad i Nionde Huset gör han människor bigotta och fanatiska i sina åsikter, riktigt högtravande talare som fyller med avsky alla de som de försöker skada med sina idéer, vare sig de är religiösa eller ateistiska. Människor med en här skadad Mars borde aldrig resa utan förbli på sin födelseort ty de kommer alltid att vara i fara för olyckor på resor och hur illa omtyckta de än är på sin födelseort kommer de att finna ett ännu sämre mottagande på främmande platser.

**<span id="mars-in-the-tenth-house">Mars i tionde huset</span>** och välaspekterad är ett av de bästa tecknen på framgång i livet ty den ger en ambitiös, entusiastisk natur med en outtömlig tillgång på energi, så att oavsett vilka hinder som än är placerade i hans väg är han destinerad att avancera till toppen. Den ger en dominerande natur och god praktisk organisationsförmåga så att individen är väl kvalificerad att sköta affärer och styra andra. Dessa människor lyckas bäst i martialiska sysselsättningar där eld, järn eller vassa redskap används på ett skickligt sätt, som av ingenjörer eller maskinkonstruktörer, skräddare eller kirurger, och så vidare. När Mars är skadad i Tionde Huset ger den samma energi och ambition som de goda aspekterna men individen kommer att sakna urskiljning och bedra sig själv med resultat att han kommer att ådra sig fiendskap från andra människor vilka kommer att verkställa hans fall och bringa honom i vanrykte i samhället. Således kommer livet att vara fullt av stridigheter, kamp och bedrövelse till dess individen har lärt att tygla sig själv, beakta andras rättigheter och överge sin enväldiga attityd och självhävdelse. Denna ställning ger också benägenhet för olycka eller förtal.

**<span id="mars-in-the-eleventh-house">Mars i elfte huset</span>** gör människor till ledare i deras särskilda krets, entusiastiska i jakten på nöjen, bringar vänner bland martialiska och atletiska personer; ger energi och entusiasm till att förverkliga förhoppningar, önskningar och aspirationer. Men om Mars i Elfte Huset är skadad gör den individen lättretlig och sensitiv mot vänner med därav följande impopularitet och han är benägen att bedra sig själv i sin ivriga önskan om att förverkliga sina ambitioner i livet.

**<span id="mars-in-the-twelfth-house">Mars i tolfte huset</span>** kan välaspekterad bringa individen nytta från av detta hus betecknade ting, fängelser, sjukhus och välgörenhetsinstitutioner och anställd i en officiell egenskap som uppsyningsman eller kirurg, eller som förvaltare av egendom eller i detektivarbete. Men om Mars är skadad i Tolfte Huset är individen disponerad för bekymmer, sorg och självfördärv för hela livet. Han kommer att ådra sig andra människors fiendskap och kan bli satt i fängelse eller sinnessjukhus Om Kräftan eller Fiskarna är på Tolfte Husets kusp kommer Mars att leda till dryckenskap och utsvävning. Om Skorpionen är på kuspen kommer vitaliteten att vara underminerad genom sex eller självfördärv. I endera fall gör Mars skadad i Tolfte Huset en utstött såvida det inte finns andra uppvägande drag i bilden.

#### <h4 id="mars-in-the-twelve-houses">Mars i de tolv tecknen</h4>

**<span id="mars-in-aries">Mars I Väduren</span>** ger en energisk, entusiastisk natur, impulsiv, aggressiv och oförmögen att fördra inskränkningar. Vilka hinder som än är i vägen kommer dessa människor att försöka sig på det till synes omöjliga och lyckas ofta genom ren djärvhet. De är originella, fyndiga, har betydande mekaniska anlag och ju vågsammare ett företag förefaller ju mer tilltalar det dem. Denna ställning ger ett överflöd av vitalitet och en kärlek till sport och muskelträning. Individen är precis lika entusiastisk i sin njutning av rekreation och nöjen som han är i sitt arbete och av det skälet får han ut åtskilligt av livet. Men om Mars är skadad i Väduren ger den ett våldsamt temperament och en benägenhet för olyckor, brännskador, skållning, feber och inflammatoriska krämpor. Sinnet är också hotat.

**<span id="mars-in-taurus">Mars i Oxen</span>** och välaspekterad är en god indikation på ett tidigt äktenskap. Den visar god inkomstkapacitet och en fri, generös läggning med avseende på finanser; den visar styrka av oövervinnlig natur så att individen alltid kommer att vinna sina ändamål genom outtröttlig bestämdhet och tyst framhärdande som inte erkänner något bakslag, utan pressar på mot det mål han ställt upp för sig själv i trots av alla hinder. Den är också en indikation på pengar genom testamentsgåva. Men om Mars är skadad i Oxen ger den en ytterst envis, våldsam och hämndlysten natur. Sådana människor kommer att fullfölja sin egen väg i trots av förnuftets röst, argument eller bönfallan och om någon försöker sig på att motverka dem i deras syften förlåter de aldrig. De har också god inkomstkapacitet men förslösar sina pengar dåraktigt så att de ofta befinner sig i finansiella svårigheteroch om testamentsgåva verkligen tillfaller dem är det sannolikare att de förlorar den genom laga besvär än motsatsen och de råkar säkert ut för familjetvister.

**<span id="mars-in-gemini">Mars i Tvillingarna</span>** ger välaspekterad en klipsk, aktiv och alert mentalitet. Människor med Mars i denna ställning brukar aldrig omsvep. De är ärliga och rättframma och säger precis vad de tycker kanske tidvis litet för burdust, men i alla händelser är de inga hycklare. De älskar att mäta sin slagfärdighet med andras i debatt och därför befrämjar denna ställning lag eller litteratur. De är också framgångsrika inom ingenjörskonsten ty de är fyndiga, snillrika och mekaniska, begåvade för att lära och kvicka att begripa ett problem eller påstående. Men om Mars är skadad i Tvillingarna ger den en cynisk, hånfull, sarkastisk och kritisk läggning och gör dessa människor fruktade och skydda på grund av sin oangenäma natur. Dessa människor är också vacklande och oförmögna att fatta ett beslut. Således kan man inte lita på att de står fast vid sitt ord eller sitt löfte och om de kommer på utsatt tid någon gång sker det av en händelse. De har det alltid krångligt med bröder, systrar och grannar och är benägna för olyckor under resor. Den ger också en predestination för bronkit, lungsäcksinflammation och lunginflammation

**<span id="mars-in-cancer">Mars i Kräftan</span>** och välaspekterad ger en djärv, oberoende och oförfärad natur med en tendens att göra uppror mot inskränkningar, en hemkär läggning, mycket arbetsam och ambitiös i att samla och beskydda alla ting som befrämjar komfort och lyx, så han sörjer väl för hemmet i alla avseenden. Men samtidigt har människor med denna aspekt för avsikt att utöva obegränsad auktoritet över allt och alla inom hemmet. De tolererar ingen annan auktoritet där. Denna ställning gör humöret rätt nyckfullt och ger en tendens till och en önskan om byte av sysselsättning, så att individen aldrig riktigt bestämmer sig för att försöka inom ett verkningsområde utan tar sig an ett antal kall och överger dem plötsligt. Om Mars är skadad i Kräftan medför den familjeproblem, ofta förekommande och våldsamma scener och stridigheter i hemmet med en tendens att flytta ideligen från en plats till en annan; inflammatoriska magsjukdomar, matsmältningsbesvär, också olyckor genom eld i hemmet genom obetänksamhet eller slarv.

**<span id="mars-in-leo">Mars i Lejonet</span>** och välaspekterad ger en aktiv, flitig och ärlig natur, oförfärad och oberoende i all förbindelse med andra, en intensiv känsla för heder och ansvar, gör en följaktligen särdeles skickad att inneha en förtroendepost både i en offentlig eller privat befattning. Dessa människor är entusiastiska och energiska antingen i arbete eller att roa sig,förtjusta i sport och att ha det trevligt i allmänhet. De är mycket eldiga i sin beundran av det motsatta könet och söker vinna föremålet för sin tillgivenhet med en intensitet som slår ned allt motstånd, skjuter alla hinder åt sidan och för saken till en hastig fullbordan. Dessa människor brukar aldrig omsvep utan säger vad de tycker på ett sätt som ofta är ytterst besvärande i sin rättframhet. De är starka och kraftfulla i sina argument både för och emot det som de tror på eller betvivlar och därför väcker de inte sällan motstånd hos den del av dem som inte delar deras mening. De är mycket vågsamma och känner ofta stolthet över risker antingen i sysslandet med njutningar eller affärer. När Mars är skadad i Lejonet ger den ett hetsigt, våldsamt temperament och en benägenhet för feber förenad med inflammatoriska sjukdomar, hjärtklappning, hallucinationer, gallsjuka. Det är också fara för överdriven affekt, besvär i frieri, förlust av barn och förlust genom spekulationer. En skadad Mars i Lejonet kommer att ge samma djärvhet som när den är välaspekterad men faran för olyckor är större eftersom individen med de skadade planeterna blir dumdristig och obetänksam.

**<span id="mars-in-virgo">Mars i Jungfrun</span>** ger välaspekterad en ambitiös natur med ett kvickt intellekt, i stånd att begripa en idé och utarbeta den i detalj. Den stärker de mentala egenskaperna och ger en vetenskaplig inriktning åt sinnet med en förmåga att tillämpa denna fallenhet antingen i forskningsarbete eller inom affärer. Människorna med denna ställning är därför energiska och företagsamma i många av världens industriella företag. Där bringar dem deras slughet och kvicktänkthet framgång och befordran. Detta är en god ställning för människor som är engagerade i någon av näringsgrenarna som är förbundna med de sjuka, såsom sköterskor, läkare, kemister, hälsovården och hygienens vetenskap, tillagning av hälsokost och besläktade sysselsättningar. Om människor med Mars i Jungfrun själva drabbas av sjukdom ger denna ställning dem förmågan att återhämta sig hastigt och gör dem mindre benägna för att bli kroniska invalider som så många andra Jungfrur blir.

När Mars är skadad i Jungfrun gör den sinnet till föremål för oro och retlighet, med en tendens att grubbla över besvär som till största delen är illusoriska. Hur och var sådana människor än är anställda är de alltid kritiska mot sina medarbetare och sin arbetsgivare och missnöjda med allting som förknippas med deras arbete. De har också en oärlig natur och man kan inte lita på dem i en ansvarsfylld ställning. Denna ställning gör också människor överdrivet eftergivna mot sin aptit och utsatta för inälvssjukdomar.

**<span id="mars-in-libra">Mars i Vågench</span>** välaspekterad ger en eldig, demonstrativ och älskande natur som mycket storligen attraheras av det motsatta könet och därför görden böjd för ett tidigt äktenskap. Den ger också en entusiastisk kärlek till konst och skönhet i alla dess former och gör individen mycket populär hos offentligheten eller i samfund av social eller religiös natur. Detta är en utmärkt ställning för en advokat, då den kommer att ge mycket energi inom detta område och är en god indikation på allmän hälsa. Men när Mars är skadad i Vågen gör den individen mycket impopulär och utsatt för samhällets motstånd och kritik; fara för offentlig skandal på grund av otrohet i sexuella relationer, ty Mars i Vågen framkallar alltid en stark attraktion mot det motsatta könet och om han är skadad så är naturen kärlig med det naturliga resultatet att besvär uppstår genom att spela på andras känslor.

**<span id="mars-in-scorpio">Mars i Skorpionen,</span>** när den är välaspekterad, ger en klipsk, förslagen och övertygande mentalitet, ett ganska burdust sätt och en likgiltighet för andras finkänslighet, som en följd därav gör dig dessa människor ofta ogillade först tills andra vänjer sig vid dem och inser att de inte är sådana odjur som de förefaller. De är mycket snillrika och mekaniska, med okuvligt mod och outtömlig energi som bär dem över alla hinder vilket mål de än framlagt för sig. I detta avseende är de mycket själviska och redo att offra vad som än står i deras väg. De gör goda poliskonstaplar, soldater och kirurger och är i stånd att bekläda varje annan ställning där en dominant auktoritet krävs, eller skicklighet med vassa instrument. I en kvinnas horoskop visar den att hennes make har god inkomstkapacitet. Den tyder också på möjligheten till en testamentsgåva.

När Mars är skadad i Skorpionen låter den den passionerade naturens värsta sida framträda och leder individen till sexuell omåttlighet eller förorsakar beroende av ensliga laster som undergräver vitaliteten, och är såvida de inte motverkas benägna att leda individen till en tidig död. I en kvinnas horoskop indikerar den att maken kommer att förslösa sina pengar på eget tillfredsställande, också att barnsbörd kommer att vara en farlig händelse. Hos båda könen indikerar Mars i Skorpionen en grälsjuk natur och en giftig tunga.

**<span id="mars-in-sagittarius">Mars i Skytten</span>** och välaspekterad ger en resonemangslysten läggning och en förkärlek till att debattera ämnen av en allvarlig natur såsom lag, filosofi och religion. Den gör individen frispråkig och öppen i all sin förbindelse med andra, full av entusiasm och ambition, angelägen om att framstå väl i samhällets ögon, fastän han skulle förakta att tillgodose andras idéer där de inte överensstämmer med denna idé om redighet och rättvisa. Dessa människor gör intressanta och idealiska underhållare, i synnerhet under livets senare del ty de är förtjusta i resor och skarpsynta observatörer, följaktligen har de alltid en stor tillgång av intressant och informativ information som de är både villiga och angelägna om att meddela sina åhörare. De är också förtjusta i sport och utomhusmotion, i vilka de vanligen utmärker sig och en välaspekterad Mars i Skytten är en idealisk ställning för en advokat. Den befrämjar stor framgång inom den sfären genom att skärpa och ge liv åt de mentala och oratoriska anlagen.

När Mars är skadad i Skytten ger han en vass tunga och en grälsjuk läggning och det finns ett oärligt drag hos naturen, därför befinns sådana människor ofta vara allmänt illa omtyckta i samhället och särskilt i sociala kretsar, ty de förefaller alltid att vara oense med andras idéer och åsikter och anta en högts överlägsen attityd gentemot dem med vilka de är oense. Dessa människor är också benägna att råka ut för olyckor när de reser och att råka få ett antal ben brutna.

**<span id="mars-in-capricorn">Mars i Stenbocken.</span>** Mars välaspekterad i Stenbocken förenar mycket styrka med karaktären ty den ger en ambitiös och entusiastisk läggning understödd av ett okuvligt mod och en nära nog outtömlig energi tillsammans med ett tålmodigt framhärdande och en ihärdighet som måste övervinna alla hinder och till slut nå det önskade målet. Därför måste människor med Mars i denna ställning avancera i livet, särskilt om Stenbocken är placerad i Tionde Huset. Den ådrar sig gemensamhetens respekt och uppskattning så att människor med denna ställning ofta erbjuds offentliga utnämningar och de tjänar väl i förtroendeposter ty de är av naturen skickade att ta väldiga ansvar och bedriva väldiga företag. Ju bredare deras verksamhetsfält är, ju mer tycker de om det ty de är oöverträffligt dugliga.

När Mars är skadad i Stenbocken kommer det att finnas en liknande ambition att uträtta väldiga ting men individen kommer att vara överilad, impulsiv och halsstarrig, så att han lurar sig och tar sig an mer än han kan genomföra. Han kommer också att sakna det för att övervinna hinder nödvändiga framhärdandet och ihärdigheten och då läggningen i grunden kommer att vara oärlig kommer han, fastän han kan avancera med anledning av sin entusiasm och pretentiösa natur till någon bemärkt ställning kommer han säkert att berövas sin auktoritet inom kort och bli föremål för förakt och hån i samhället. Det finns inget värre än en skadad Mars i Stenbocken. Den ger också en benägenhet för olyckor som påverkar lemmarna och dess reflexrörelse på den del av kroppen som behärskas av det motsatta tecknet, nämligen magen, ger en tendens till magbesvär. Människor med denna ställning har också ett häftigt temperament och en hämndlysten läggning.

**<span id="mars-in-aquarius">Mars i Vattumannen</span>** gör, när den är välaspekterad, individen kvicktänkt och intuitiv, snillrik och originell, företagsam och ambitiös, en ivrig arbetare inom vilket område han än väljer i livet. Följaktligen kommer han att vinna vänskap från andra som är i stånd att hjälpa honom förverkliga sina förhoppningar och önskningar. Dessa människor är också mycket mekaniska och snillrika, särskilt inom med den elektriska vetenskapen förknippade saker. De är också framgångsrika som direktörer, ämbetsmän eller arbetare i och för ett filantropiskt sällskap eller en korporation för offentliga nyttigheter.

När Mars är skadad i Vattumannen gör den individen för oberoende, bombastisk och harmsen över auktoriteter, burdus i tal och sätt mot andra, och harmsen i högsta grad om han inte behandlas med vad han betraktar som vederbörlig respekt och hänsyn. Följaktligen är sådana människor ofta svåra att komma överens med och grälar ofta med alla runt omkring den. Det finns en tendens till förlust genom spel och spekulation. En skadad Mars i Vattumannen ger också en tendens till besvär med ögonen eftersom Vattumannen styr etern, och genom reflexrörelse kan det motsatta tecknet Lejonet förorsaka hjärtklappning.

**<span id="mars-in-pisces">Mars i Fiskaarna</span>** ger när den är välaspekterad skicklighet som detektiv, direktör för ett fängelse eller kirurg i ett sjukhus och i liknande positioner där individen inte kommer i omedelbar kontakt med allmänheten, utan utövar auktoritet på ett fördunklat sätt. Den ger också en tendens till hemliga kärleksaffärer som individen är i stånd att dölja för allmänhetens uppmärksamhet. Men när Mars är skadad i Fiskarna förorsakar hängivelsen åt hemlighållet umgänge besvär i livet. Det finns en benägenhet att bli lidande genom anslutningarna till hemliga fiender och att bli omsnärjd av lagens långa arm och utstå fängslande, eller den kan manifesteras som en omåttlig kärlek till rusdrycker som då kommer att förorsaka fängslande och göra individen till en samhällets skyddsling. Mycket besvär och många motgångar antyds eftersom naturen är oärlig.

#### <h4 id="mars-in-aspect-with-other-planets">Mars i aspekt med andra planeter</h4>

**<span id="the-sun-parallel-conjunction-sextile-or-trine-to-mars">Solen paralell, konjunktion, sextil eller trigon till Mars.</span>**  Konjunktionen ger en tendens till feber, i synnerhet om den förekommer i Väduren, tecknet som styr huvudet, men det är sällsamt att människor med den konfigurationen också förefaller att vara i stånd att uthärda mycket högre temperaturer än andra, och komma oskadda ur en sådan belägring av sjukdom som vanligen skulle visa sig vara dödlig. Med det undantaget framkallar alla dessa aspekter en övernaturlig mängd energi som försäkrar innehavaren om den mest strålande hälsa allt igenom livet, de stärker kroppskonstitutionen och gör individen i stånd att uthärda de hårdaste uppgifter, och ger honom en oförfärad bestämdhet och ett mod att möta de väldigaste övermakter. Given en plan att följa kan man lita på att han övervinner alla fysiska hinder ty han har både praktisk organisationsförmåga och konstruktiv förmåga tillsammans med en okuvlig vilja som vägrar att erkänna nederlag. Läggningen är uppriktig och öppenhjärtlig men burdus och ofta brysk; de är för intensivt böjda för vad de än vill göra för att slösa tid på artighet och älskvärdhet; de sopar konventionerna åt sidan utan samvetsbetänkligheter och är därför inte omtyckta av människor av för fin känslighet, de är, emellertid, handlingens män och kvinnor och de främsta faktorerna i världens arbete; utan deras företag skulle världen röra sig mycket långsammare.

**<span id="the-sun-square-or-opposition-to-mars">Solen kvadratur eller opposition till Mars</span>** utrustar individen med ett överflöd av energi och förmåga till ledarskap, men dessa vänds till djävulska och destruktiva syften. Det av de goda egenskaperna inplanterade modet blir till dumdristighet, individen har ett högljutt, befallande, överlägset sätt och är redo att strida vid minsta motsägelse, han är alltid i opposition till de offentliga myndigheterna och redo att göra uppror närhelst han ser en chans. Han har ett ytterst hetsigt humör men är inte långsint. Med anledning av dessa egenskaper är han allmänt illa omtyckt av arbetsgivare och sina medarbetare, får det alltid hett om öronen och stannar aldrig länge på samma plats ty han är en agitator och bråkmakare. Dessa aspekter ger också en böjelse för olyckor i vilka individen kan lemlästas, och också för skott från eldvapen och knivsår, för brännsår genom skållning och för feber, inflammatoriska krämpor, spikböld och hudutslag.

Aspekter till Solen och Mars är absolut nödvändiga för att ge krydda åt livet; även ogynnsamma aspekter är bättre än inga, ty där dessa planeter är oaspekterade är individen liknöjd, och han kommer aldrig att betyda så mycket som någonting oavsett hur bra bilden än må vara i andra avseenden.

**<span id="venus-sextile-or-trine-to-mars">Venus sextil eller trigon till Mars</span>** kommer att ge en ambitiös, aspirerande och äventyrslysten natur, älskande och ytterst demonstrativ i sin kärlek, mycket förtjust i sport och nöjen. Den ger individen ett överflöd av energi och affärssinne, följaktligen har han en lysande inkomstkapacitet men han förslösar pengar ty han älskar framför allt att materiellt ta sig mycket bra ut och att synas. Då han också är en som frikostigt ger ut pengar är han också mycket populär bland sina kamrater, och då han, som redan sagts, har en älskande natur gifter han sig mycket tidigt eller så är äktenskapet ett mycket brådstörtat sådant.

**<span id="venus-conjunction-or-parallel-mars">Venus konjunktion eller parallell till Mars</span>** verkar inte alltid på samma sätt utan skall klassas som god eller dålig enligt omständigheterna och den sak som skall bedömas. Till exempel gör Mars konjunktion Venus individen mindre burdus och dominerande, mera vänlig och artig den är därför god i det avseendet, men konjunktionen förstärker också hans passionerade natur, särskilt om den förekommer i Skorpionen; och i Tolfte Huset leder den till självbedrägerier så att i dessa fall är den avgjort dålig. Därför måste studenter utöva omdöme innan de klassificera dessa aspekter.

**<span id="venus-square-or-opposition-to-mars">Venus kvadratur eller opposition till Mars</span>** ger en mycket vällustig och sinnlig läggning, benägen för grova överdrifter i tillfredsställandet av passionerna som kommer att uttömma vitaliteten. Den bryter sannolikt ned hälsan och kroppskonstitutionen, och lämnar individen som ett vrak på livets hav om den lämnas fritt spelrum. Dessa människor är alldeles för generösa, speciellt vad beträffar det motsatta könet. De är mycket extravaganta och spenderar av den anledningen mer än de har råd med på sig själva, förutom vad de förslösar på sina många KÄRLEKSAFFÄRER, så att de, oavsett hur mycket pengar de än förtjänar, i allmänhet befinner sig i finansiella svårigheter, och inte sällan uppträder de som försvarare i gäldenärens domstol. Om Mars är i Venus eller Kräftan, Skorpionen eller Fiskarna finns tendens till ett sådant tygellöst och lättsinnigt leverne, en sådan åtrå efter simpla nöjen att de, om de lämnas fritt utlopp, kommer att dra människan nedanför djurens nivå.

**<span id="mercury-sextile-or-trine-to-mars">Merkurius sextil eller trigon till Mars</span>** ger en klipsk, förslagen, snillrik och fyndig mentalitet. Den gör individen entusiastisk och idealistisk över varje företag som tilltalar honom och han har också förmågan att entusiasmera andra och göra intryck på dem med sina åsikter, en outtröttlig arbetare i varje sak som väcker hans sympatier, men han är inte visionär, och är bara intresserad av konkreta angelägenheter. Dessa människor älskar att argumentera eller debattera, och de har en outtömlig tillgång på slagfärdighet och gott lynne, ibland blandat med en sarkastisk ådra som alltid träffar prick, ändå aldrig ondskefullt eller illvilligt. De besitter också en anmärkningsvärd händighet och är i stånd att ta itu med vilken uppgift som än anvisas och göra det med en fart, ledighet och skyndsamhet som är förvånande, minst sagt. De kan inte göra någonting sakta eller halvhjärtat,; vad de än företar sig måste göras med storm, och de lägger ned hela sin energi i det så att de kan utföra uppgiften och göra den väl, följaktligen ger dessa aspekter framgång i livet, i nästan varje verkningsområde dessa människor kan välja, men oftast inom litteratur eller hantverk

**<span id="mercury-conjunction-or-parallel-to-mars">Merkurius kojunktion eller parallell till Mars</span>** ger samma mentala energi, entusiasm och fyndighet som de definitivt goda aspekterna, men huruvida dessa egenskaper används för konstruktiva och goda syften eller för destruktiva och onda ändamål beror på tecknet, ställning i hus och andra aspekter. Om konfigurationen förekommer i ett tecken där någondera eller båda planeterna är starka, och välplacerade, som Mars i Väduren eller Stenbocken, eller Merkurius i Tvillingarna eller Jungfrun, eller om de förstärks av goda aspekter från Solen, Venus eller Jupiter, kommer Mars konjunktion Merkurius att verka likt sextilen eller trigonen, som uppgavs i förra stycket, se detta. Men om Mars och Merkurius är i ett av vattentecknen (Kräftan, Skorpionen eller Fiskarna), eller om någondera eller båda är skadade av Saturnus, Uranus eller Neptunus, kommer Mars och Merkurius konjunktion att ge samma onda tendenser som kvadraturen eller oppositionen som definieras i nästa stycke.

**<span id="mercury-square-or-opposition-to-mars">Merkurius kvadratur eller opposition till Mars</span>** gör människor kvicktänkta, förslagna och alerta, impulsiva och retbara, benägna för att dra förhastade slutsatser och handla innan de tänker med det oundvikliga resultatet att de alltid ådrar sig eller andra människor besvär, följaktligen utgör de farliga kamrater. De är födda krångelmakare och ytterst oförmögna att lämna en renhårig framställning. Det är precis lika naturligt för dem att ge färg åt eller överdriva sina framställningar som det är att andas. De är fräna i sin vrede och deras tungor är giftigare än en skallerorms bett, följaktligen är de antingen fruktade eller hatade av dem som är olyckliga nog att vara bundna vid dem genom miljön; alla som kan, skyr dem. De är översittare som är destinerade att antingen vinna eller försvinna var de än är, och de tillåter inget hinder att stå i deras väg som kan avlägsnas antingen genom våld eller förtal. De är höjden av själviskhet, skryt och fulländad egenkärlek. De föregående tendenserna kan, förstås, modifieras av andra aspekter, men om de inte gör det, är sådana människor ett hot mot samhället. Om antingen Mars eller Merkurius är placerad i Sjätte eller Tolfte Huset eller i någon annan ställning så att aspekterna verkar på hälsan, finns det en benägenhet för nervös utmattning, hjärnhinneinflammation eller sinnesrubbning.

**<span id="the-moon-sextile-or-trine-to-mars">Månen sextil eller trigon till Mars</span>** ger en underbar vitalitet och en stark fysik så att individen är i stånd att övervinna nästan alla tendenser till dålig hälsa, av vilka alla upphävs av dessa aspekter. Kraften att uthärda förstärks till ett maximum och individen kan överleva lidanden som människor vanligen dör av. De ger ett resolut, modigt, energiskt och ambitiöst sinne med en fyndig och ovanligt konstruktiv inriktning och de gör individen snabb men inte förhastad i sina beslut. Således vinner han andras förtroende och uppskattning och förtjänar betydande pengar men naturen är ytterst frikostig och generös så att pengar blir inte kvar hos dessa människor. De spenderar dem nästan lika fort som de får dem.

**<span id="the-moon-conjunctino-or-parallel-to-mars">Månen konjunktion eller parallell till Mars</span>** kan vara antingen bra eller dålig enligt könet på den person och området i livet vi betraktar. Den stärker hälsan och vitaliteten, särskilt i en kvinnas horoskop. I en mans horoskop skulle den indikera en robust äkta hälft och en dominerande natur. Med avseende på sinnet skulle den göra individen mycket impulsiv, särskilt om den är placerad i ett av de föränderliga tecknen eller i Tredje eller Nionde Husen. Den ger ett mycket dåligt humör men inte så dåligt som kvadraturen eller oppositionen. Om Mars är i konjunktion med Månen i Skorpionen finns det ett abnormt sexuellt begär vilket inte kommer att förnekas särkilt om också Venus är där. Den gör naturen mycket rastlös och bragd ur jämvikt ty det är som att blanda eld och vatten. I vattentecken gör den böjd för rusdrycker.

**<span id="the-moon-square-or-opposition-to-mars">Månen kvadratur eller opposition till Mars</span>** ger individen ett mycket hetsigt temperament med en tendens till skyndsamma eller impulsiva uttryck eller handlingar som kan förorsaka individen åtskilliga sorger och besvär. Dessa människor harmas över regler eller föreskrifter eller varje annat mått och steg som tenderar att tygla deras begär eller tillfredsställandet av deras aptit inom varje sfär, men om de är i auktoritet är de mycket dominerande och fordringsfulla i sina krav på omedelbar åtlydnad för andras del, ej heller tvekar de att använda vilken fysisk styrka som än kan vara nödvändig för att framtvinga åtlydnad om de tror att de kan göra det utan väldig fara för sig själva. Ibland kommer de även att vidta desperata förändringar för att tillfredsställa sin ondska och havande ett oriktigt balanserat sinne är de dumdristiga i sina vågsamheter så att de vid tillfälle kommer att försöka göra saker som ingen annan vid sunt förnuft skulle försöka. Med anledning av den föregående medvetenheten skaffar sig sådana människor många fiender och förorsakar andra åtskilligt lidande, särskilt bland medlemmar av den närmaste familjen som inte precis kan komma undan dem. Om dessa aspekter förekommer i vattentecken, särskilt med Mars eller Månen i Fiskarna är individen också en inrotad drinkare. Från hälsans ståndpunkt ger de en tendens till feber eller olyckor, besvär med fortplantningsorganen som vanligen är onödiga. Dessa människor är ytterst slösaktiga med sina pengar och är vanemässiga krångelmakare.

**<span id="saturn-sextile-or-trine-to-mars">Saturnus sextil eller trigon till Mars</span>** ger en duglig, bestämd och energisk natur i stånd till intensiva och ihållande handlingar och att ernå ovanliga resultat därigenom. Dessa människors praktiska organisationsförmåga, dominanta kraftfullhet och uthärdande är anmärkningsvärt och följaktligen utför de ständigt det som andra inte kan uträtta. Med anledning av dessa egenskaper avancerar de alltid till bemärkta positioner och är mycket uppskattade med anledning av sin förmåga men sällan omtyckta ty dessa aspekter gör också karaktären grym och hård. De ger en stark fysik och allmänt god hälsa.

**<span id="saturn-conjunction-parallel-square-or-opposition-to-mars">Saturnus konjunktion, parallell, kvadratur eller opposition till Mars</span>** är genomgripande dåliga aspekter som indikerar en självisk, våldsam och grym natur, hetsig och hämndlysten, absolut ohederlig och osannfärdig; samvetslös och benägen för allmän onåd och fängslande, också för olyckor och en våldsam död, men om en av planeterna är i primär dignitet eller eleverad är det onda inflytandet mycket förhöjt. Man bör också komma ihåg att sådana allvarliga brister inte är resultatet av en enstaka aspekt och om de andra konfigurationerna i horoskopet är goda kommer den föregående beskrivningen endast att gälla i mycket liten mån.

**<span id="jupiter-sextile-or-trine-to-mars">Jupiter sextil eller trigon till Mars.</span>** Det är Jupiters natur att bli något konservativ, men blandad med Mars eld ger den entusiasm och en förmåga att påverka andra och genomsyra dem med samma känslor. Den gör naturen högsint, uppriktig, ärlig och rättfram. Denna aspekt är också bra för individens finansiella välstånd, ty både Mars och Jupiter ger när de är välaspekterade inkomstkapacitet och gynnar samlande i hög. Jupiter är något konservativ med avseende på utgifter, Mars är för frikostig, men när de martialiska och jupiterska tendenserna blandas av en god aspekt är resultaten en idealistisk, generös natur, varken för slösaktig eller för konservativ, i stånd att träffa en måtta. Dessa människor har mycket snillrikhet och konstruktiv förmåga, och vad de än gör lägger de ned hela sitt hjärta i. Följaktligen är de framgångsrika i affärer, populära i samhället, förtjusta i utomhussporter och spel. De älskar att resa och vinner mycket nöje genom att göra det. Mars behärskar hemmaglobinet i blodet som är en så viktig faktor för hälsan och vitaliteten, därför förökar de goda aspekterna mellan Jupiter och Mars de röda blodkropparna med resultatet att människor med dessa aspekter har ett överflöd av hälsa, vitalitet, kraft och uthärdande.

**<span id="jupiter-parallel-or-conjunction-mars">Jupiter parallell eller konjunktion till Mars</span>** stärker kroppskonstitutionen och ökar på vitaliteten på samma sätt som de goda aspekterna. Den indikerar också att individen är i stånd att förtjäna pengar och använda dem frikostigt och generöst, men de mentala egenskaperna liknar dem som förlänas av de dåliga aspekterna: pråliga, skrytsamma, svekfulla, bedrägliga och osannfärdiga, impulsiva i bedömanden, inte att lita på, och om konjunktionen förekommer i ett av vattentecknen, kommer individen att vara en drinkare, fastän detta inte är lika säkert som med kvadraturen eller oppositionen.

**<span id="jupiter-square-or-opposition-to-mars">Jupiter kvadratur eller opposition till Mars</span>** är signaturen på spelaren och om en av planeterna är i ett vattentecken, i synnerhet Fiskarna, kommer han också att vara en drinkare, en bedräglig, oärlig och illa beryktad karaktär som alltid handlar genom impuls. Med avseende på hälsa finner man att dessa människor huvudsakligen lider av blod- och leverkrämpor, cirkulationen är så klen och blodet är så tjockt att det finns fara för slag.

**<span id="uranus-sextile-or-trine-to-mars">Uranus sextil eller trigon till Mars</span>** ger en energisk och ambitiös läggning, ett originellt, snillrikt, alert, intuitivt sinne som är fyndigt i högsta grad och i stånd att ta itu med väldiga svårigheter under ansträngande omständigheter. Därför har människor med dessa konfigurationer ett naturligt uppfinningsrikt sinne och är framgångsrika i att bringa sina idéer till förverkligande. Deras uppfinningsrika ande uttrycker sig vanligen inom elektriska områden, flygning eller andra ovanliga sfärer ty dessa aspekter är ett av kännemärkena på pionjären i Vattumannens tidsålder, där vetenskap och uppfinnande kommer att nå ut i sfärer som man nu inte drömmer om ens som möjligheter. Men medan dessa människor är drömmare av drömmar är de också praktiska, energiska och företagsamma i tillräcklig mån för att förverkliga sina drömmar i världen. De har en vidsträckt vision och en högsint natur som höjer sig över alla små åtskillnader vad beträffar ras, trosbekännelse eller färg och igenkänner i alla mänskliga varelser den gudomliga gnista som är grunden för universellt broderskap. De är möjligen inte exakt religiösa i ordets ortodoxa bemärkelse, men deras idéer är verkligen kosmiska, följaktligen förväxlas de ofta med visionärer av dem som inte förstår dem.

**<span id="uranus-conjunction-parallel-square-or-opposition-to-mars">Uranus konjunktion, parallell, kvadratur eller opposition till Mars</span>** ger en nyckfull och excentrisk läggning, ett våldsamt humör av värsta natur, en ovanlig harm över också den minsta inskränkning och ger individen en envis, halsstarrig och oböjlig bestämdhet att gå framåt inom varje verksamhetsområde han har beslutat sig för oavsett resultatet. Han kommer att lyssna varken till förnuftets röst eller bönfallan utan följer sin egen kurs i trots av allt. Människor med dessa konfigurationer blir ofta anarkister av rödaste sort ty de hindras inte ens av blodsutgjutelse om andra vittnesbörd i bilden samverkar. De är grymma, hårda och kalla utan en gnista av verklig kärlek fastän de kan vara upptända med passion av den mest brinnande intensitet. Detta är särskilt fallet när Mars är i kvadratur till Uranus och någondera planeterna är placerad i Oxen eller Skorpionen. I en kvinnas horoskop leder vanligen Mars kvadratur Uranus till förledande oavsett placering, men i Oxen eller Skorpionen är undkomst nästan omöjlig. Dessa planeterns andra karakteristika i dessa konfigurationer gestaltar sig enligt tecknen vari de är placerade så att deras placering i Oxen eller Skorpionen gestaltar sexualiteten som styrs av dessa tecken. Om individen, när en av dessa planeter är i Skorpionen, ägnar sig åt kirurgens yrke kommer han att vara mycket grym och okänslig, redo att operera för det blotta nöjet att vålla smärta och som en följd av eller i sysslande med sin passion kommer han sannolikt att ägna sig åt vivisektion och utveckla en ovanlig snillrikhet i fråga om att tortera sina offer. När Mars eller Saturnus är i Skorpionen eller Fiskarna kommer han att vara bedräglig i smyg fastän han kan visa en mycket annorlunda fasad för offentligheten. I Väduren kommer den att göra en vildhjärna, i Tvillingarna och Jungfrun en ovanligt kvick mentalitet men kvick endast i att se hur andra skall bedras, i Skytten kommer den att göra individen mycket materialistisk, ateistisk och fanatisk mot den etablerade religionen eller samhället, sålunda blandar planeterna sin natur med varje individuellt tecken.

**<span id="neptune-parallel-conjunction-square-or-opposition-to-mars">Neptunus parallell, konjunktion, kvadratur eller opposition till mars.</span>** Se: Mars conjunktion, parallell, kvadratur eller opposition to Neptunus.

**<span id="neptune-sextile-or-trine-mars">Neptunus sextil eller trigon mars,</span>** kap. XVII Se: mars sextile eller trigon till Neptunus kap. XVII

### <h3 id="chapter-15">Kapitel XV: Planetariska oktaver</h3>

Före betraktandet av Uranus och Neptunus verkningar i olika tecken och hus kan det vara ändamålsenligt och upplysande att studera deras förhållande till Venus och Merkurius som är deras lägre oktaver. Att ett sådant förhållande existerar har uppfattats av olika astrologiska författare som genom spekulation och observation har lärt sig åtskilligt om dessa planeter. Vad de har visat gör deras skarpsinne stor heder, men eftersom de inte haft förmånen till esoterisk träning får man inte förvåna sig över att de har blivit förvirrade på vissa punkter som vi nu skall förklara så att studenter i den esoteriska filosofin kan se hur dessa förklaringar inpassar i den Västerländska Visdomsskolans allmänna filosofi, och sålunda understödjer uppgiften att Uranus är Venus högre oktav och Neptunus Merkurius högre oktav.

Rosenkreutzarnas Västerländska Visdomslära uppger att människan-i-tillblivelse var växtlik och bisexuell under den Hyperberiska Epoken och därför i stånd att skapa från sig själv utan det nödvändiga samarbetet med någon annan. Men på den tiden var han utan hjärna och oförmögen att tänka, därför riktade änglarna i den Lemuriska Epoken hälften av könskraften uppåt till den del som nu är huvudet och använde den till formandet av hjärnan och struphuvudet. Processen är klart skönjbar i utvecklingen före födelsen hos fostret vilket förklarar det intima förhållandet mellan könsorganen, struphuvudet och hjärnan, märkbar i den röstförändring som äger rum när pojken når puberteten och den mentala oförmåga som följer på det obehärskade missbruket av fortplantningsfunktionen. Således kan det sägas att sexfunktionen varigenom nya kroppar skapas i den fysiska världen, och blir våra fysiska barn, är nära förbunden med hjärnan och struphuvudet som människan använder för att uttänka sin hjärnas och sitt sinnes barn och ge dem vokalt uttryck genom struphuvudet. Det är allmän kunskap för astrologer att människan uppeggas till att utföra fortplantningsfunktionen för avlandet av fysiska barn av Venus kärleksstråle; likadant att den från Merkurius utflödande förnuftets stråle är ansvarig för avlandet av sinnets barn och deras vokala uttryck genom struphuvudet, så att både Merkurius och Venus är kreativa i sina funktioner, en på det fysiska planet, den andra på det mentala planet.

Merkurius associeras vanligen med förnuft och intelligens; honom tillskrivs härskarskapet över det cerebrospinala nervsystemet, vilket är det överförande mediet mellan den förkroppsligade anden och världen därute. Liksom sålunda Neptunus betecknar den under- och övermänskliga intelligens som lever och rör sig i universums andliga riken, men som arbetar med och på oss, så indikerar Merkurius den mänskliga intelligensen fokuserad på den jordiska, fysiska värld i vilken vi lever från födelsen till döden. Därför kan det sägas att Neptunus är Merkurius oktav, men det finns en djupare mening.

Rådfrågande av en lärobok i anatomi eller fysiologi kommer att visa att längsgående fissurer i ryggmärgen uppdelar den i tre delar som omger en ihålig slang. Var och en av dessa kolonner behärskas av en av de Hierarkier som står i närmast kontakt med oss; Månens, Mars och Merkurius; en eller annan överväger, enligt individens evolutionsstadium. I ryggradskanalen upptänder Neptunus strålar elden i ryggradens ande varigenom den mänskliga anden sätts i stånd att genomtränga köttets slöja och kontakta världarna på andra sidan; denna vision färgas enligt den kolonn av ryggmärgen som uppretats till störts aktivitet. I mänsklighetens barndom användes den kreativa kraft som nu vänds uppåt för att bygga skepp, hus, och järnvägar, telefoner, etc., inåt för att bygga vårt organs kropp, och liksom den omgivande fysiska världen fotograferas på den i en kamera undangömda plåten, så reflekterades den andliga världen i ryggradskanalen. Där skådade människan den första Månguden Jehova, vars Änglar var hans första handledare. Sedan tilltvingade sig en del Änglar, som under ledning av Lucifer hade gjort uppror mot Jehova och som nu är förvisade till planeten Mars inträde i människans ryggmärg och uppeggade honom till missbruk av fortplantningsfunktionen. Människosläktets andliga inre syn bleknade när ”deras ögon öppnades och de blev varse att de var nakna,” då förlorade de kontakten med det högre jaget, de såg endast individen, och Jehovas läraktiga varelse transformerades snart till vilde och ett odjur under impulserna från Lucifers Andar, Mars hierarki men genom deras handlingskraft har människan också lärt sig övervinna materiella hinder, bygga utåt och bli världens arkitekt.

För att motarbeta den oförmildrade själviskhet som framfötts av de martialiska Änglarna, och för att göra mänskligheten human tvingades våra Äldre Bröder från Merkurius, mänskliga som vi själva, vars höga evolutionstillstånd krävde den höga vibration som genereras och råder i Solens omedelbara närhet, att bekläda också människans ryggrad, och genom deras möda har civilisationen tagit an en annan form, människosläktet börjar åter att se inåt.

För närvarande styrs den högra hjärnhalvan av Merkurius, och tallkottkörteln, dess högre oktav, behärskas av Neptunus som också behärskar den ryggradskanal som är den väg varigenom en av den kreativa energins poler ursprungligen riktades uppåt för hjärnans uppbyggnad.

Neptunus stråle överför vad ockultister känner till som Faderns eld, den Gudomliga Andens ljus och liv, som uttrycker sig som vilja. Denna fokuserar den i den fysiska kroppens sympatiska nervsystem styrt av dess lägre oktav Merkurius som handlande genom den högra hjärnan galvaniserar kroppen till tal och handling, uttryckande den inneboende andens vilja.

Genom denna förändring av de kreativa energierna upphörde människan, som redan sagts, att vara en fysisk hermafrodit, en komplett kreativ enhet, och nödgades då söka en make för att fortplanta arten. Därför fokuserade Sonen, den Kosmiska Kristus Livsandens kärleksstråle på Uranus (behärskande hypofysen), som översänder den till den vitala kroppen där Venus, Uranus lägre oktav ger den uttryck i fortplantning och tillväxt.

Mellan den Gudomliga Anden och Livets Ande å ena handen och deras motparter, de fysiska och vitala kropparna, å andra handen, behärskas den Mänskliga Anden av Solen, och dess motsvarighet, det kroppsliga begäret, styrs av den mindre ljusbringaren, Månen. Men detta är ett omtvistligt område, med Jupiter och Merkurius som motkandidater på ena sidan, och med Saturnus och Mars på den andra.

Uranus stråle hopsmider gradvis en andra ryggmärg genom att dra Venus lägre kärleksstråle uppåt och förvandla den till altruism, erövrande åt den överhögheten över den nuvarande ryggmärgens sympatetiska segment och den vänstra hjärnhalvan nu behärskade av Mars passionerade hierarki, Lucifers Andar. Detta arbete har fullständigt utförts av Adepterna, därför har de inget behov av att gifta sig ty envar är nu en komplett skapande enhet på både de andliga och fysiska planen, havande vänt den dubbelpoliga kreativa kraften, maskulin och feminin, uppåt genom den dubbla ryggmärgen, upplyst och upphöjd i potentiell energi genom ryggradens andeeldar hos Neptunus (Vilja) och Uranus (Kärlek och Fantasi). Denna kreativa energi bildas i hjärnans dubbla lober, behärskade av Mars och Merkurius, ett för andens uttryckande lämpligt uttrycksmedel, som sedan sänds ut och förverkligas i världen av det talade kreativa ordet

Detta är hemligheten bakom hur Adepterna formar en ny kropp utan att gå genom skötet, och en dag kommer hela mänskligheten att uppnå denna perfektionsnorm som andliga hermafroditer; då kommer vi inte längre att vara ”litet lägre än änglarna” som skapar genom liknande metoder utan vi skall vara högre än de nu är ty vi skall ha det förnuft och det intellekt som de saknar, förutom den fullständiga kreativa kraften.

### <h3 id="chapter-16">Kapitel XVI: Uranus, altruismens planet</h3>

Venus kärleksstråle utgår till makan och släktingarna men av en god aspekt från Uranus höjs den bortom den sexuella kärlekens rike till kosmiska proportioner, till en kärlek sådan som Kristus måste ha känt när han begrät Jerusalem och sade att liksom en höna församlar sina kycklingar under sina vingar, så skulle han ha velat församla sina barn vid sitt bröst. De människors som hyser denna uraniska kärlek blir därför samhällets byggmästare; associerade med varje god och upplyftande rörelse. En ogynnsam aspekt från Uranus till Venus å andra handen, har en högst degenererande verkan på Venus-funktionen, ty den leder till bristande hänsyn till samhällets lagar och konventioner och till förvrängning av den heliga kreativa funktionen.

Kärlek är ett mycket missbrukat ord, och den känsla som oriktigt kallas så är vanligen så pass smittad med begär att det är martialisk passion snarare än venusiansk. Sammansmältning, Venus nyckelord, antyder en högst intim förening, en blandning av själva själarna hos två eller flera människor som utgör en familj. Men altruism, Uranus nyckelord, antyder en sådan allomfattande kärlek som vår Frälsare kände. Således är Uranus Venus oktav och vem som än är redo att beträda den förberedande stig som leder till initiering måste gradvis lära att lämna bakom sig den Venus-kärlek som gör den närmaste familjen till allt i alla och börja kultivera Uranus all-omfattande altruism.

Detta mål är högt och de som siktar så högt faller ofta mycket lågt. När vi försöker transcendera Venus kärlek och kultivera den uraniska altruismen befinner vi oss således i stor fara, och de mest lovande liv förstörs ibland av den fördärvliga teorin om själsfränder, som leder till hemlighållna kärleksaffärer och förvrängning av de kreativa funktionerna. Men minns detta - altruism kräver inte återgäldandet av den åt andra förlänade kärleken, den fäster absolut inget avseende vid kön; den kommer inte att minska kärleken till vår familj, utan de som står oss närmast kommer att känna ökningen av vår kärlek i större utsträckning än de längre bort; och såvida inte vår kärlek alstrar sådan frukt hör den inte till Uranus och kommer inte att främja oss på uppnåendets väg.

Seendes att detta är så, kan vi med lätthet förstå att mänsklighetens stora majoritet ännu inte kan svara på Uranus högre sida, och dess verkan på moralen är därför principiellt sexuell perversitet, hemlighållna kärleksaffärer, fri kärlek, avsaknad av hänsyn för konventioner; det är, förstås, när den är aspekterad av kvadraturer och oppositioner. Under sådana betingelser gör den människor okonventionella och nyckfulla, upproriska mot minsta inskränkning, mycket oberoende och bryska till sitt sätt, förtjusta i pionjärarbeten, och undersökningar av ovanliga ting. De dras till den högre mekaniken, elektricitet, flygning, och liknande, som en anka till vatten, och är rätt stolta över sina bedrifter. De utmärker sig i litteratur, vetenskap, filosofi, och särskilt i de ockulta lärdomsgrenarna. Uranus ger också en hög grad av musikaliskt snille i konfiguration med Venus, och om Uranus är väl förstärkt genom position och aspekter kvalificerar den individen för ledarskap på ett ovanligt vis. Det kan också sägas att den uraniska strålens verkningar är mycket plötsliga och oväntade, antingen på gott eller ont, den kommer som en blixt från klar himmel, och då vi lättast svarar på dess onda sida, är dessa verkningar i allmänhet olycksbådande till sin natur. När Uranus är på Ascendenten lägger den längd till kroppen, så att den sanne uraniern vanligen är mycket lång.

#### <h4 id="uranus-in-the-twelve-houses">Uranus i de tolv husen</h4>

**<span id="uranus-in-the-first-house">Uranus i första huset,</span>** även välaspekterad, gör individen mycket besynnerlig och excentrisk i sina vanor, så att han förefaller finna nöje i att göra exakt de saker som är emot konventionerna och sedvänjorna, bara så att han får förefalla besynnerlig. Han finner alltid ett originellt sätt att göra saker, olikt alla andra människors, och är mycket självbelåten i sin åsikt om att hans metoder och idéer är bättre än någon annans. Motverkad kommer han att försvara sina idéer till sista andetaget, om Uranus på något sätt är skadad. Men om Uranus är välaspekterad i Första Huset finns det vanligen tolerans för andras åsikter, en anda av ge-och-ta som upphäver de tunga känslor som genereras av en skadad Uranus. Uranus på Ascendenten gör också individen mycket rastlös, det finns många plötsliga förändringar i livet och det kommer, förstås, att bero på aspekterna som råder vid tidpunkten huruvida förändringarna är på gott eller ont; men i alla händelser finns ropet från de avlägsna fälten som ser så gröna ut, ständigt för hans inre syn, så att uranier alltid är redo att bli pionjärerna i ett nytt företag eller en ny sak, bara det är någonting som inte har försökts tidigare, och därigenom erbjuder en möjlighet till risk och äventyr.

**<span id="uranus-in-the-second-house">Uranus i andra huset,</span>** som styr finans, indikerar naturligtvis ett rastlöst och ostadigt tillstånd med avseende på individens finanser. Det kommer att inträffa många växlingar, och fastän en sådan person kan ha andra goda aspekter som ger honom förmågan till riktigt förnuftsslut vad beträffar andra angelägenheter, kommer man att finna att han i den finansiella utvecklingen är oförmögen att skydda sig mot dessa plötsliga och oförutsedda förluster, eller vinster. För honom finns det inget sådant som en stadig eller solid investering, ty de mest oväntade betingelser dyker sannolikt upp och antingen inbringar honom en helt och hållet oväntad tillväxt eller medför en annars lika oförklarlig förlust, allt med sådan plötslighet att det inte finns något sätt att förändra saken. Därför är det absolut omöjligt att ge sådana människor finansiella råd, ty även om de investerade i en affär lika solid som den ordspråksmässiga Gibraltarklippan, är det tveksamt om inte ett jordskalv skulle bringa den ur jämvikt.

**<span id="uranus-in-the-third-house">Uranus i tredje huset.</span>** Tredje Huset styr bröder och systrar, grannar, utbildning, och de mentala eller intellektuella förmågorna. Därför stärker denna ställning individens intuitiva anlag, och ger en viss predisposition för vad som i allmänhet kallas psykiska förmågor. Uranus behärskar etern, följaktligen borde ställningen i Tredje Huset göra det lätt för individen att odla andlig syn, i synnerhet om Uranus är välaspekterad med Solen, Månen, Venus eller Merkurius. Om Uranus är skadad i Tredje Huset indikerar den stridigheter med grannar, bröder och systrar, sannolikt en upplösning av familjebanden, också att utbildningen kommer att störas genom individens nyckfulla, egensinniga uppförande, och sinnet kommer att vara mer eller mindre bragt ur jämvikt, och föränderligt som en vindflöjel. En skadad Uranus i Tredje Huset predisponerar också för olyckor i enlighet med den skadade planetens natur, och särskilt på korta resor. Dessa människor, kan också sägas, är utsatta för märkliga händelser och underliga inträffanden på sina resor så som inte vanligen drabbar andra människor.

**<span id="uranus-in-the-fourth-house">Uranus i fjärde huset.</span>** Människor som har Uranus i Fjärde Huset borde lämna sin födelseplats så fort som möjligt ty de kan inte lyckas där. Både föräldrarna och hela deras grannskap och omgivning kommer att sätta sig emot dem. Om det faller sig så att föräldrarna är rika kommer de att försöka göra ett barn med Uranus i Fjärde Huset arvslöst. Även om hans Sjunde och Åttonde Hus är väl stärkta, är det mycket tveksamt om han skulle vinna i en tävling om arvegodset, då stämningen bland allmänheten på hans födelseplats, där ett sådant mål sannolikt skulle prövas, skulle vara så mycket emot honom att han skulle förlora till slut. Det skulle också vara olycksbringande för en sådan person att gifta sig och bilda ett eget hem, ty frid, harmoni och förnöjsamhet kan inte existera där den krampaktiga och nyckfulla Uranus är; det vill säga, om den är skadad. Om den är välaspekterad är det också tveksamt om en sådan person någonsin skulle försöka sig på att etablera ett hem, ty hans medkänsla skulle vara för stor och han skulle sannolikt identifiera sig med vidsträcktare aktiviteter - ett eller flera hem i en större och mera universell skala. Denna ställning ger också en stark dragning till ockult vetenskap.

**<span id="uranus-in-the-fifth-house">Uranus i femte huset.</span>** Femte Huset behärskar utbildningsärenden, publikationer, nöjen, frieri och barnsbörd. Den nyckfulla Uranus i detta hus kommer för det första att ge några mycket okonventionella idéer vad beträffar umgänget och relationerna mellan könen och leder vanligen till hemlighållna förhållanden i motsats till landets lagar. En kvinna med denna betingelse i sitt horoskop är särskilt utsatt för att bli utnyttjad även fastän hon möjligen inte medvetet är skyldig till att inbjuda till otillbörliga närmanden. Den gör också nedkomst mycket svår och om ett barn framföds är det fara för förlust genom någon plötslig olycka eller ovanlig sjukdom. Om andra inflytanden i horoskopet ger en sympati för litteratur, kommer en person som har Uranus i Femte Huset att ansluta sig till någon okonventionell sak, likt socialism, anarkism, eller besläktade rörelser, och om Uranus är skadad av Saturnus, Mars, eller Neptunus, kommer artiklarna skrivna av honom, eller tidningarna utgivna av honom eller med vilken han är förbunden troligtvis att egga till blodsutgjutelse, konspiration, och förräderi, vilket kommer att bringa individen i besvär med myndigheterna. Om, å andra sidan, Uranus är välaspekterad från Femte Huset i ett horoskop som indikerar litterära tendenser, så kommer idéerna som förespråkas med anledning av detta uraniska inflytande troligtvis att vara så utopiska, idealistiska, och altruistiska att de kommer att ligga borton individens samtida. Kärleksnaturen kommer också att vara så högt idealistiskt spänd att få om ens några kommer att vara i stånd att svara, och detta kan också till stor del mildra de fysiska besvär som indikeras i nedkomst. En individen med en välaspekterad Uranus i Femte Huset skulle inte spela, och om en som har en skadad Uranus där försökte det, skulle han naturligtvis gå förlust till mötes, oavsett hur noggrann han kan förefalla att vara. Med hänseende till den jakt på nöjen som dessa människor är hängivna åt, kommer vi att finna dem vara attraherade av alla nya och underliga ting. För närvarande längtar troligtvis de flesta av dem efter den dag då det kommer att vara möjligt för dem att rusa fram i molnen och köra flygmaskiner obetänksammare än de nu kör bilar.

**<span id="uranus-in-the-sixth-house">Uranus i sjättehuset,</span>** Sjätte Huset styr anställning och tjänst, också hälsa och sjukdom, därför predisponerar den nyckfulla, krampaktiga Uranus i Sjätte Huset för besittningstagande sjukdomar av underlig natur, kvävning, mentala och nervösa rubbningar, såsom epilepsi, och danssjuka. Även om Uranus är välaspekterad, upphävs inte dessa tendenser helt och hållet, en person med Uranus i denna ställning kommer, åtminstone, under alla betingelser att vara mycket nervös och överspänd. Med avseende på arbetsgivare och medarbetare gör denna ställning individen mycket retlig; han är brysk och abrupt mot alla med hans arbete förknippade och därför benägen för besvär i anställning eller med anställda. Denna ställning ger en benägenhet för medialitet och oönskade faser av psykiska erfarenheter. Om Uranus är mycket skadad är det också fara för hemsökelse och sinnesrubbning.

**<span id="uranus-in-the-seventh-house">Uranus i sjunde huset,</span>** indikerar ett romantiskt, plötsligt, eller mindre välbetänkt äktenskap. Ibland fullbordas en på sedvanerätt grundad eller annan ovanlig form av förening under denna ställning. Ofta är den äkta hälften någon som aldrig betraktats som maka förrän den uraniska strålen förmår till äktenskap utan betänkande.

Människor med Uranus i Sjunde Huset är vanligen olyckliga i sina äktenskapliga förhållanden, eftersom den äkta hälften har den krampaktiga, obeständiga, oberoende uraniska naturen, rasar under begränsningen och kan inte förbli någon enda person trogen, men lockas till hemlighållna förhållanden vilket har till resultat att äktenskapet ofta upplöses i domstolen och separation och brytning följer, riktigt ofta förekommer en offentlig skandal i förbindelse med dessa affärer, eller det kan tyda på den äkta hälftens död, allt enligt aspekterna.

Människor med Uranus i Sjunde Huset borde aldrig börja process, ty oavsett hur befogad deras sak än kan vara kommer de högst sannolikt att motverkas eller omintetgöras av några underliga, oförutsedda eller plötsliga omständigheter varigenom de är fallna för att förlora sin sak. De borde också undvika offentligt ämbete eller ställning, ty oavsett hur ärliga de själva kan vara kommer de sannolikt att bli inblandade i skandal och besvär av det skälet. Denna Uranus ställning i Sjunde Huset är, i korthet, ogynnsam för varje sorts förbindelse med allmänheten eller med lag eller föräldrar.

**<span id="uranus-in-the-eighth-house">Uranus i åttonde huset</span>** är ett gott omen, ty den indikerar att när livet har levts till fullo kommer slutet plötsligt och således kommer individen att besparas det långa och smärtsamma lidande som så ofta återföljer övergången från den fysiska till de andliga världarna. Men med kunskap om detta tillkommer det sådana människor att ha sitt hus redo och i ordning, så att de när slutet kommer vid 30 eller 90 har fason på sina affärer.

Denna ställning medför ofta en oväntad testamentsgåva från den äkta hälften när den är välaspekterad, men om Uranus är skadad kan individen bli inblandad i process med anledning av eller i förbindelse med någon avlidens besittningsrätt.

Människor med Uranus i Åttonde Huset visar ofta stort intresse för ockulta ämnen och blir väl bevandrade i mystiskt vetande. Den ger också en predisposition för drömmar och psykiska erfarenheter.

**<span id="uranus-in-the-ninth-house">Uranus i nionde huset</span>** ger ett progressivt och oberoende sinne, eller en originell och uppfinningsrik inriktning, som ibland belöper sig till snille; intuitionen är högeligen utvecklad och dessa människor hänger sig åt konstruktiva drömmar av sådan natur som förvandlar världen med tidens lopp - det vill säga, förutsatt att Uranus är välaspekterad. Icke dess mindre betraktas de vanligen som original eftersom deras idéer är så utopiska och långt framskridna vårt nuvarande stadium att de vanliga människorna inte kan fatta dem. Om Uranus, å andra sidan, är skadad i Nionde Huset, särskilt av Mars, blir dessa människor röda anarkister och är inte ens obenägna för blodspillan i avsikt att uppnå vad de tror vara det ideala; de blir fanatiska i vilken sak de än omfattar.

Denna Uranus indikerar också besvär under resor, särskilt till sjöss, och fara för olyckor. Den är ett av tecknen som gör utforskaren och pionjären i upptäckten och utvecklingen av nya länder.

**<span id="uranus-in-the-tenth-house">Uranus i tionde huset,</span>** indikerar en originell, excentrisk karaktär, med ett förakt för konventioner, som följer sina egna idéer oavsett vad andra människor säger eller tycker, följaktligen blir sådana människor ofta betraktade som svarta får och stöts bort från sina släktingar, men detta förefaller de inte att betrakta som en olycka, de är redo att uppoffra allt, även livet självt, för absolut frihet. Dessa karakteristika bringar dem också offentligt vanrykte och impopularitet. Livet är fullt av plötsliga förändringar på ont eller gott enligt de andra rådande planetariska aspekterna. Om Uranus är mycket skadad röner dessa människor aldrig framgång i livet, utan stöter ständigt på sorg, besvär, besvikelse och motgångar. När Uranus är välaspekterad framträder snille och finner sannolikt erkännande i åtminstone någon mån, troligtvis genom pionjärarbete av något slag.

**<span id="uranus-in-the-eleventh-house">Uranus i elfte huset,</span>** då Uranus är herre över Elfte Tecknet, Vattumannen, är han mera hemma i Elfte Huset än i något av de andra, därför utövar han ett starkt inflytande i att få till stånd underliga vänskapsförhållanden med människor med ett originellt, kreativt, eller uppfinningsrikt inriktat sinne som kommer att vara till gagn för individen om Uranus är välaspekterad. Detta indikerar också att önskningarna, förhoppningarna och aspirationerna kommer att befordras genom sådana vänskapsband och nå en framgångsrik kulmination. Om, å andra sidan, Uranus är skadad i detta hus, är vänner fallna för att vändas till förrädare eller åtminstone använda individen för sina egna själviska ändamål så länge som möjligt.

**<span id="uranus-in-the-twelfth-house">Uranus i tolfte huset</span>** indikerar förlust av anseende, exil, och avlägsnande från ens släkt och hem, mycket sjukdom under olika tidpunkter i livet och inspärrning i sjukhus, om Uranus är utan konfiguration med någon annan planet eller även om den är välaspekterad. Men allvarligt skadad indikerar den inspärrning i fängelse under någon period i livet, eller begränsning till ett sanatorium med anledning av mentala besvär, också mycket förtret genom andras lömska handlingar. Välaspekterad bringar den framgång i förbindelse med de ockulta lärdomsgrenarna eller ockulta institutionerna, också med uppfinnande av kemiska processer som förblir hemliga med sin upptäckare istället för att skyddas genom patent. Dessa människor förföljs genom hela livet av en obestämd fruktan för en nära förestående svår olycka.

#### <h4 id="uranus-in-the-twelve-signs">Uranus i de tolv tecknen</h4>

**<span id="uranus-in-aries">Uranus i Väduren</span>** ger en originell, oberoende natur, full av energi och ambition, snillrik, fyndig och i stånd att ta itu med svårigheter, i synnerhet sådana av mekanisk eller elektrisk natur. Dessa människor har ett mycket impulsivt, abrupt och bryskt sätt som ofta väcker harm och motstånd hos andra fastän inget förnärmande kan ha avsetts. De är sällan nöjda med att förbli på en plats, utan är förtjusta i förändringar och flackar omkring åtskilligt. Förändring av plats och ställning tvingas ofta på dem på grund av det förutnämnda burdusa sättet att tala.

**<span id="uranus-in-taurus">Uranus i Oxen</span>** ger en mycket intuitiv natur men envis och egensinnig, så att när dessa människor har bestämt sig kan ingenting i världen avleda dem, utan de håller fast vid sitt syfte eller idé med den tystlåtna bestämdhet och hårdnackenhet som varken övertalning eller hot kan förändra. Om Uranus är skadad är de misstänksamma och svartsjuka, också utsatta för mycket plötsliga och oväntade omkastningar i finansiella angelägenheter. Men om Uranus är välaspekterad kan motsatsen bedömas, och angenäma finansiella omständigheter kan tas i betraktande. 

**<span id="uranus-in-gemini">Uranus i Tvillingarna</span>** ger en högeligen originell, intuitiv och mångordig natur, förtjust i vetenskapliga sysselsättningar i allmänhet, men särskilt de studier som har att göra med elektricitet, flygning, eller andra liknande ovanliga ämnen. Dessa människor är fördomsfria och allt igenom progressiva, pionjärer inom alla nya och moderna ting. Bland annat har de i allmänhet en böjelse för studiet av ockultism och astrologi. De är mycket omtyckta bland bröder, systrar, och grannar. Allt detta förutsatt att Uranus är välaspekterad, men om Uranus är skadad blir sinnet excentriskt och fullt av nycker som gör individen till en obehaglig människa och fantast, illa omtyckt av alla, särskilt bröder, systrar och grannar. Detta bringar också besvär och benägenhet för olyckor under loppet av korta resor.

**<span id="uranus-in-cancer">Uranus i Kräftan.</span>** Kräftan är ett psykiskt tecken och när Uranus är där indikerar den att individen är sensitiv, bragd i samklang med de psykiska vibrationerna och i stånd att odla dessa krafter, men huruvida för gott eller ont beror på aspekterna. Om Uranus är skadad finns det en tendens till nervös matsmältning ty Kräftan behärskar magen, och om denna inte vårdas kan allvarliga magbesvär vara att vänta. Dessa människor är benägna för separation från sina familjer, fast vanligen högst ogärna, men då de i allmänhet har ett mycket nyckfullt humör, retliga och otåliga, är denna omständighet vanligen deras fel och de får bara sin välförtjänta lön.

**<span id="uranus-in-leo">Uranus i Lejonet</span>** ger en mycket bestämd natur, upprorisk och oförmögen att fördra begränsning eller motsägelse, med starka sympatier och antipatier, och en fullständig likgiltighet för de konventioner där den passionerade naturen är inblandad. Personligheten är stark, kraftfull och självhävdande, därför ådrar sig dessa människor ofta andras missnöje och skapar mycket motstånd. De är mycket föränderliga i hjärteangelägenheter -”vidare med den nya förälskelsen” innan det är ”bort med den gamla”. I en kvinnas horoskop visar en skadad Uranus svårigheter i barnsbörd, kanske ett barns död genom olycka eller på ett plötsligt, oväntat sätt, också en stark tendens till hjärtklappning. När Uranus är välaspekterad i Lejonet förlöper både frieri och familjeangelägenheter mycket mera obehindrat och den indikerar ett originellt och uppfinningsrikt snille, särskilt inom pedagogiska och journalistiska områden, också för underhållning och förströelse av offentligheten och vinst därigenom.

**<span id="uranus-in-virgo">Uranus i Jungfrun,</span>** ger välaspekterad ett klipskt, originellt, vetenskapligt och mekaniskt sinne, en stark och välutvecklad intuitiv förmåga och en intensiv böjelse för affärer som kommer att vara fördelaktig för framgång i livet, och finansiell vinst genom anställningen av andra.

Men om Uranus är skadad i Jungfrun, är individen fallen för att bli utsatt för underliga sjukdomar, en hypokondriker med ett grinigt och retligt sinne, en börda för sig själv och dem som tvingas vara i hans omgivning. Denna ställning är också full av besvikelser i livets avsikter och ambitioner, i synnerhet på grund av begränsningar i anställningen eller i förbindelsen med anställda, som individen förefaller vara oförmögen att övervinna.

**<span id="uranus-in-libra">Uranus i Vågen,</span>** ger välaspekterad litterär och artistisk begåvning av ovanlig och originell natur där individen följer oberoende områden av verksamhet och uttryck, ofta i förbindelse med ockultism. Denna ställning ger också en skarp intuition och en attraktiv personlighet, en livlig fantasi. Den antyder kompanjonskap, förening, eller äktenskap med någon som kommer att vara av uranisk karaktär och till mycken fördel för individen.

Men ofördelaktigt placerad eller skadad, bringar Uranus i Vågen sorg, besvär, svårigheter i hemmet och den äkta hälftens död genom en plötslig eller underlig sjukdom eller olycka. Eller kanske kan föreningen upplösas i skilsmässodomstolen, ty människor med temperamentet beskrivet av en skadad Uranus i Vågen kan helt enkelt inte förbli trogna mot en person. Denna ställning indikerar också besvär med offentligheten på grund av excentrisk, anarkistisk, eller socialistisk aktivitet.

**<span id="uranus-in-scorpio">Uranus i Skorpionen,</span>** ger välaspekterad individen en kraftfull och bestämd vilja, som måste övervinna alla hinder och utföra det som han har utstakat att verkställa genom framhärdande, ihärdighet och oböjlig bestämdhet, sinnet är förslaget, slugt och hemlighetsfullt, i stånd att få grepp på detaljer och koncentrera sig djupt på vilket problem som än kan ligga för handen. Det finns en originalitet och mekanisk förmåga som belöper sig till snille och en kärlek till vetenskap, både ockult och fysisk.

Men ofördelaktigt aspekterad, gör Uranus i Skorpionen individen benägen för olyckor och även lönnmord eller plötslig död genom explosioner, elektricitet, flygmaskiner eller besläktade ovanliga verkande krafter. Den ger också en tendens till besvär med könsorganen på grund av otyglat missbruk av den heliga skapande funktionen, självmissbruk eller perversitet.

**<span id="uranus-in-sagittarius">Uranus i Skytten</span>** ger en mycket stark intuitiv förmåga med en tendens till drömmar, visioner, och en mycket livlig fantasi. Denna ställning ger också en stark böjelse för en ovanlig tro, inklusive teorin om och utövandet av de ockulta lärdomsgrenarna. Välaspekterad ger denna ställning ett starkt grepp på dagens religiösa och pedagogiska problem, med en filantropisk önskan om att arbeta för mänsklighetens upphöjande, en önskan om att resa för de pedagogiska fördelar som därigenom kommer att ernås, och framgång i att uppnå dessa mål under gynnsamma aspekter i det progredierade horoskopet.

Skadad, ger Uranus i Skytten en mycket excentrisk och nyckfull mentalitet, särskilt med avseende på lag och religion. Det finns ett uppror mot de sociala betingelserna som ofta bringar besvär med myndigheterna, också en önskan om att påtvinga världen ensidiga synpunkter i trots av alla protester och kosta vad det kosta vill, karakteristika som slutligen bringar vanrykte och impopularitet.

**<span id="uranus-in-capricorn">Uranus i Stenbocken,</span>** ger välaspekterad en ambitiös och företagsam läggning, en allvarlig, ihärdig natur, och en stark ansvarskänsla, med originella affärsidéer som bringar framgång, i synnerhet om något område väljs som är förknippat med de elektriska eller luftgillena.

Om Uranus är skadad ger den ett nyckfullt och excentriskt sinne, egensinnigt och envist, tvunget att antingen vinna eller försvinna, grälsjukt och oense med samhället i allmänhet och släktingar i synnerhet. Följaktligen ger denna ställning åtskilliga sorger och besvär i livet, ideligen medförande plötsliga förändringar i anställning och miljö.

**<span id="uranus-in-aquarius">Uranus i Vattumannen,</span>** är välaspekterad som mest till sin fördel, ty han är härskare över detta tecken och därför i harmoni med dess vibrationer. Följaktligen stärker denna ställning intuitionen och originaliteten, och riktar energierna mot humanitära verkningsområden, osjälvisk hängivenhet åt vänskapens sak, och en uppriktig önskan om att hjälpa alla som har besvär. Dessa människor får många vänner och förverkligar i allmänhet sina förhoppningar, önskningar och ambitioner eftersom de är så osjälviska till sin natur att de önskar vad som är gott för mänskligheten i sin helhet snarare än det som är för personlig vinning. Denna ställning ger också betydande mekanisk förmåga, originalitet och uppfinningsrikt snille.

Men om Uranus är skadad i Vattumannens tecken, kommer ambitionerna, fastän de kan vara lika starka och ibland lika goda, och lika rena som med en välaspekterad Uranus, att vara av sådan nyckfull natur att det är omöjligt att förverkliga dem, och de kommer att bringa besvär med vänner, eller föregivna vänner, som kommer att söka använda individen för sina egna själviska ändamål, förorsakande mycket sorg och besvikelse.

**<span id="uranus-in-pisces">Uranus i Fiskarna,</span>** indikerar välaspekterad en kärlek till de ockulta lärdomsgrenarna och en förmåga till utveckling längs dessa områden. Den bringar vänner och förbindelser som gynnar dessa studier. Men ofördelaktigt aspekterad leder den till medialitet, hemsökelse, och även sinnesrubbning, om denna tendens till umgänge med andar följs till sitt slut. Denna ställning gör sinnet flyktigt, nyckfullt, och individen kommer att vara utsatt för oväntad olycka, skandal, eller självmord. Allt igenom livet, också när lyckan ler och det inte finns ett moln på himlen av skenet att döma, förföljs dessa människor av en obestämd fruktan för en nära förestående svår olycka.

#### <h4 id="uranus-in-aspect-with-other-planets">Uranus aspekter till de andra planeterna</h4>

**<span id="the-sun-sextile-or-trine-to-uranus">Solen textil eller trigon till Uranus</span>** gör individen intuitiv, originell, uppfinningsrik och oberoende i sitt uppträdande och personliga utseende, också med avseende på föda och vissa stilknep; han är vad människor kallar excentrisk, ofta iögonfallande, dock inte på ett anstötligt sätt, hängiven åt utövanden och studier som människor betraktar som ”underliga” såsomockultism och astrologi, men också att gräva i det okända efter naturens hemligheter vad beträffar elektricitet eller dylikt. Han blir ofta en framgångsrik uppfinnare om andra aspekter ger den mekaniska förmågan att utarbeta hans planer. Uranus behärskar etern och nu när vi närmar oss Vattumannens tidsålder kommer hans vibrationer att i ökad mån till vår kännedom bringa metoder till att använda naturens finare krafter och människorna med Solen sextil eller trigon Uranus kommer att vara mediumet till att attrahera och tolka dem åt oss liksom antennerna eller mottagarna i en trådlös station samlar och omskriver meddelandena burna av etervågorna med vilka de är bragda i samklang. Individen avancerar ofta i livet genom vänskapen med människor ovan honom på den sociala skalan. Han har ett mycket nervöst temperament men har sig själv under kontroll, och visar sällan humör eller vrede. Han är en tvättäkta idealist.

**<span id="the-sun-parallel-conjunction-square-or-opposition-to-uranus">Solen parallell, kojunktion kvadrstur eller opposition till Uranus</span>** gör individen mycket överspänd, nervös och färdig att med okontrollerade känslor brusa upp i hysteri vid varje eller utan provokation. Den predisponerar för alla nervösa rubbningar såsom danssjuka, epilepsi och bristande koordination. Den gör honom impulsiv och opålitlig, utan hänsyn till seder och bruk, högeligen oförmögen att tåla varje mänsklig inskränkning i hans frihet och engagerad i teorin om affiniteter, själsfränder, och fri kärlek, följaktligen en ej önskvärd äkta hälft och sannolik att figurera i skilsmässoförhandlingar eller skandaler av ännu värre natur. Det finns också fara för besvär på grund av förbindelse med anarkistiska konspirationer där uppfinningsförmågan kan finna fritt spelrum i konstrueringen av sprängämnen och helvetesmaskiner. Såvida inte dessa aspekter är modifierade av andra konfigurationer är dessa människor bland de farligaste för samhället. De är benägna för olyckor genom blixtnedslag och elektricitet, och allt igenom livet stöder de på besvikelse inom varje sfär.

**<span id="venus-sextile-or-trine-to-uranus">Venus sextil eller trigon till Uranus</span>** gör individen mentalt alert, med en kvick intuitiv förnimmelse och ytterst magnetisk, i synnerhet för det motsatta könet; han attraherar stora hopar med vänner som kommer att vara till gagn och bistånd. Dessa aspekter ger kärlek till konst, musik och poesi och är gynnsamma indikationer på ett lyckligt äktenskap ofta vid en mycket tidig ålder, eller ett plötsligt fullbordat. De bringar också ibland individen kärlek av platonisk natur.

**<span id="venus-conjunction-or-parallel-to-uranus">Venus kojunktion eller parallell till Uranus.</span>** Som i fallet med Mars konjunktion Venus, så råder det också i fallet Venus konjunktion Uranus, tvekan om huruvida denna aspekt borde klassas som god eller ond, vilketmåste fastställas i det individuella horoskopet där den förekommer ty den kan verka på endera vis, beroende på de andra konfigurationerna. Om Venus är skadad i övrigt i horoskopet, kommer till exempel konjunktionen att ytterligare accentuera hennes onda egenskaper, men om hon är väl placerad eller aspekterad kommer Uranus att låta den ädlare sidan framträda, på samma sätt som sextilen eller trigonen.

**<span id="venus-square-or-opposition-to-uranus">Venus kvadratur eller oppossition till Uranus.</span>** Kvadraturen eller oppositionen bringar alltid besvär genom de sexuella förhållandena: en skyndsam, mindre välbetänkt förening, stridigheter, skilsmässor, offentliga skandaler genom hemlighållet umgänge och besläktade snedsprång, med förlust av vänner, prestige och popularitet, exil från hem och familj och plötsliga finansiella förluster genom oväntade och oförutsedda händelser. Det finns en allmän avsaknad av balans, en excentrisk personlighet.

**<span id="mercury-sextile-or-trine-to-uranus">Merkurius sextile eller trigone till Uranus</span>** ger ett originellt, oberoende och excentriskt sinne oförmöget att fördra modets, traditionens och konventionens bojor. Därför är detta hallstämpeln på pionjärerna i tanke och uppfinning, tecknet på snille. Deras idéer och ideal är ytterst högtsträvande, progressiva och inspirerade, faktiskt så till den grad enligt den genomsnittliga mannens eller kvinnans åsikt vilka betraktar deras handlingar som nycker, följden av ett sjukt sinne. Icke dess mindre har de rikligt med vänner på grund av sin vänliga och medkännande natur. Dessa aspekter är bra för en litterär eller vetenskaplig sysselsättning, också för uppfinnande, särskilt längs de områden som har att göra med luft eller elektricitet.

**<span id="mercury-parallel-or-conjunction-with-uranus">Merkurius kojunktion eller paaralell till Uranius.</span>** Om Merkurius i övrigt är skadad skall konjunktionen bedömas som dåliga aspekter och tolkas i enlighet därmed, men om Merkurius i övrigt är väl placerad och aspekterad kommer tolkningen för sextilen och trigonen att vara tillämpbar.

**<span id="mercury-square-or-opposition-to-uranus">Merkurius kvadratur eller opposition till Uranus</span>** är hallstämpeln på den verkliga fantasten eller anarkisten som har extrema idéer med hänsyn till att riva ned den sociala strukturen och skapa reformer. Människor med dessa konfigurationer är hängivna åt att orera och yra offentligt och deras språk är vanligen lika grymt som åtgärderna de förespråkar. Vilken förmåga de än besitter vänds vanligen mot excentriska syften och de är ofta tvingade att företa plötsliga förändringar för den sakens skull.

**<span id="the-moon-sextile-or-trine-to-uranus">Månen sextil eller trigon till Uranus</span>** ger väldig originalitet och oberoende åt sinnet, som är kvickt, intuitivt och mycket livligt i sin fantasi; följaktligen har individen uppfinnartalang och är attraherad av de ockulta lärdomsgrenarna och utrustad med hypnotiska eller magnetiska krafter, likaså förmågan att studera och praktisera astrologi. Om livet ägnas åt elektricitet som kall kommer individen att vara framgångsrik i det. Dessa aspekter ger också en särskild fascination för det motsatta könet och leder troligtvis till en hemlighållen kärleksaffär eller en okonventionell förening

**<span id="the-moon-conjunction-or-parallel-to-uranus">Månen kojunktion eller parallell till Uranus</span>** ger liknande mentala och psykiska tendenser och också samma böjelser för oregelbundna kärleksaffärer som de goda aspekterna men dessa tendenser är inte så uttalade. En under Uranus och Månens konjunktion genererad hemlig kärleksaffär kan ha direkt olycksbådande resultat liknande dem nämnda under de dåliga aspekterna. Om konjunktionen förekommer i Kräftan tenderar den till nervös matsmältning, i Lejonet gör den böjd för hjärtklappningar, stör hjärtslagens rytm och ger ett krampaktigt sätt att fungera som sannolikt kommer att befinnas vara ödesdigert när saker har fått ha sin gång. I Skorpionen gör den böjd för perversa vanor, i Skytten skulle reflexrörelsen kännas av i lungorna och på liknande sätt med de andra tecknen 

**<span id="the-moon-square-or-opposition-to-uranus">Månens kvadratur eller opposition till Uranus</span>** gör individen nyckfull och snarstucken i högsta grad, en vandrande krutdurk färdig att explodera när som helst, befallande, inbilsk, intolerant, skydd av alla som möjligen kan hålla sig ur hans väg. Om sådana människor är arbetsgivare kan ingen arbeta för dem och om de är anställda vill ingen ha dem. Människor med dessa aspekter är attraherade av de ockulta lärdomsgrenarna men de röner aldrig framgång i dem på grund av sin nyckfulla mentalitet. Liksom de andra aspekterna mellan Uranus och Månen indikerar också kvadraturen eller oppositionen en hemlig vidfästning antingen å individens sida eller den äkta hälftens. Om den förekommer i Sjunde Huset i en mans horoskop bevisar den också att makan är otrogen så att offentlig skandal och skilsmässa slutligen kommer att följa.

**<span id="saturn-sextile-or-trine-uranus">Saturnus sextil eller trigon till Uranus</span>** är lyckosam för en offentlig karriär i en ämbetsställning ty den ger ambition och bestämdhet med förmåga att koncentrera sig på stora problem och utöva auktoritet, planera och systematisera. Den stärker institutionen så att sådana människor vägleds en inre insikt när nya och viktiga steg måste tas, därför är de efterfrågade och finner positioner hos stora korporationer där de kämpar sig fram genom ren förmåga. Sinnet är både mekaniskt och snillrikt, följaktligen betecknar denna ställning ofta den framgångsrika uppfinnaren, särskilt längs elektricitetens områden.

**<span id="saturn-conjunction-or-parallel-to-uranus">Saturnus kojunktion eller parallell till Uranus</span>** har ett inflytande likt de goda aspekterna om planeterna är eleverade, angulära, i primär dignitet eller exalterade, som Saturnus i Vågen eller Stenbocken eller Uranus i Vattumannen eller Skorpionen. Men om konjunktionen förekommer i tecknen där någondera planeterna är svag eller skadad, som Väduren, Oxen, Kräftan, eller Lejonet kommer inflytandet att vara till förfång och borde bedömas på samma sätt som kvadraturen eller opposition

**<span id="saturn-square-or-opposition-to-uranus">Saturnus kvadratur eller oppossition Uranus</span>** ger en samvetslös, oärlig natur med ett ytterst våldsamt temperament. Utbrotten är lika plötsliga som en blixt från klar himmel och uttömmer individen fullständigt. Dessa människor är mycket excentriska och betraktar allting ur en egen vinkel; de är förrädiska, fåfänga, håglösa och helt och hållet farliga för samhället. Dessa aspekter tyder också på kroniska eller obotliga sjukdomar i enlighet med tecknen vari de är placerade, men som sagt, om de andra indikationerna i horoskopet är goda kommer inte inflytandet från en enstaka aspekt att låta sådana onda karakteristika framträda och därför skall hela horoskopet noga betraktas innan de uppräknade inflytandena bedöms ty de kan i väsentlig grad minimeras av gynnsamma indikationer i horoskopet.

**<span id="jupiter-sextile-or-trine-to-uranus">Jupiter sextile eller trigon Uranus</span>** ger en stark, oberoende och positiv personlighet med ett fyndigt, uppfinningsrikt och originellt sinnelag. Vad han än företar sig kommer han att fullfölja eller dö i försöket. Denna position ger också en vidsynt, human och välvillig läggning och en tendens att gräva i de ockulta lärdomsgrenarna och vetenskaperna. Den gynnar förbindelse med hemliga ordnar och ger löfte om välgång i livet. En sådan person är ärlig och uppriktig, sällskaplig, gästvänlig och vänlig mot alla, följaktligen sannolik att gynnas i stort mått av inflytelserika positioner. Denna position ger också praktisk organisationsförmåga och framgång i förbindelse med pedagogiska institutioner.

**<span id="jupiter-conjunction-or-parallel-to-uranus">Jupiter kojunktion eller parallell till Uranus</span>** ger indikationer liknande de goda aspekterna men inflytandet är inte riktigt så avgjort, särskilt om någondera planet är svag eller skadad i övrigt. I detta fall kommer man att finna att de förlänade tendenserna mera liknar de dåliga aspekterna.

**<span id="jupiter-square-or-opposition-to-uranus">Jupiter kvadratur eller opposition till Uranus</span>** ger en impulsiv natur benägen att handla på ett plötsligt eller oväntat sätt till sig eget fördärv; förlust genom spekulation, processer och impulsiv extravagans indikeras också, många förändringar både av sysselsättningar och boningsort, förlust av vänner och anseende. Den betecknar en med ett skrytsamt uppträdande hängiven åt bluffmakeri och undanflykter och knep, allmänt ogillad för sitt hyckleri och dubbelspel; en bondfångare, skojare eller falskspelare.

**<span id="mars-sextile-or-trine-to-uranus">Mars sextile eller trigone till Uranus</span>** ger en energisk och ambitiös läggning, ett originellt, snillrikt, alert, intuitivt sinne som är fyndigt i högsta grad och i stånd att ta itu med väldiga svårigheter under ansträngande omständigheter. Därför har människor med dessa konfigurationer ett naturligt uppfinningsrikt sinne och är framgångsrika i att bringa sina idéer till förverkligande. Deras uppfinningsrika ande uttrycker sig vanligen inom elektriska områden, flygning eller andra ovanliga sfärer ty dessa aspekter är ett av kännemärkena på pionjären i Vattumannens tidsålder, där vetenskap och uppfinnande kommer att nå ut i sfärer som man nu inte drömmer om ens som möjligheter. Men medan dessa människor är drömmare av drömmar är de också praktiska, energiska och företagsamma i tillräcklig mån för att förverkliga sina drömmar i världen. De har en vidsträckt vision och en högsint natur som höjer sig över alla små åtskillnader vad beträffar ras, trosbekännelse eller färg och igenkänner i alla mänskliga varelser den gudomliga gnista som är grunden för universellt broderskap. De är möjligen inte exakt religiösa i ordets ortodoxa bemärkelse, men deras idéer är verkligen kosmiska, följaktligen förväxlas de ofta med visionärer av dem som inte förstår dem.

**<span id="mars-conjunction-parallel-square-or-opposition-to-uranus">Mars kojunktion, parallell, kvadratur eller opposition till Uranus</span>** ger en nyckfull och excentrisk läggning, ett våldsamt humör av värsta natur, en ovanlig harm över också den minsta inskränkning och ger individen en envis, halsstarrig och oböjlig bestämdhet att gå framåt inom varje verksamhetsområde han har beslutat sig för oavsett resultatet. Han kommer att lyssna varken till förnuftets röst eller bönfallan utan följer sin egen kurs i trots av allt. Människor med dessa konfigurationer blir ofta anarkister av rödaste sort ty de hindras inte ens av blodsutgjutelse om andra vittnesbörd i bilden samverkar. De är grymma, hårda och kalla utan en gnista av verklig kärlek fastän de kan vara upptända med passion av den mest brinnande intensitet. Detta är särskilt fallet när Mars är i kvadratur till Uranus och någondera planeterna är placerad i Oxen eller Skorpionen. I en kvinnas horoskop leder vanligen Mars kvadratur Uranus till förledande oavsett placering, men i Oxen eller Skorpionen är undkomst nästan omöjlig. Dessa planeterns andra karakteristika i dessa konfigurationer gestaltar sig enligt tecknen vari de är placerade så att deras placering i Oxen eller Skorpionen gestaltar sexualiteten som styrs av dessa tecken. Om individen, när en av dessa planeter är i Skorpionen, ägnar sig åt kirurgens yrke kommer han att vara mycket grym och okänslig, redo att operera för det blotta nöjet att vålla smärta och som en följd av eller i sysslande med sin passion kommer han sannolikt att ägna sig åt vivisektion och utveckla en ovanlig snillrikhet i fråga om att tortera sina offer. När Mars eller Saturnus är i Skorpionen eller Fiskarna kommer han att vara bedräglig i smyg fastän han kan visa en mycket annorlunda fasad för offentligheten. I Väduren kommer den att göra en vildhjärna, i Tvillingarna och Jungfrun en ovanligt kvick mentalitet men kvick endast i att se hur andra skall bedras, i Skytten kommer den att göra individen mycket materialistisk, ateistisk och fanatisk mot den etablerade religionen eller samhället, sålunda blandar planeterna sin natur med varje individuellt tecken.

**<span id="neptune-sextile-or-trine-to-uranus">Neptune sextile eller trigon till Uranus</span>** ger en böjelse för livets ockulta eller mystiska sida, och om någondera är placerad i Tionde Huset blir individen vanligen en ledare eller auktoritet inom dessa områden, han vinner åtminstone lokalt erkännande och om andra vittnesbörd samverkar kommer hans berömmelse att vara nationell eller internationell. Sådana aspekter kommer att bringa omedelbar kontakt med den andliga världen och framgång i förbindelsen med det planets innevånare. Det framkallar också drömmar och visioner av profetisk och inspirerande natur. Det stärker de helande förmågorna och kommer följaktligen att sätta individen i stånd att göra åtskilligt gott för sina lidande medmänniskor. Dessa aspekter ger en högeligen utvecklad intuition som nästan belöper sig till tankeläsning. Det finns en kärlek till resor och utforskande av den fysiska världen likväl som av naturens finare riken. Ej heller är sådana människor helt och hållet drömmare, de har en stark vilka med utmärkt praktisk organisationsförmåga och organiserande krafter som kommer att bistå dem att förverkliga sina förhoppningar, önskningar och ambitioner att avancera i livet och befinna sig i främsta ledet inom vilket yrke de än väljer.

**<span id="neptune-conjunction-or-parallel-to-uranus">Neptunus conjuktion med eller parallell till Uranus</span>** är en förvandlingsbar aspekt; om planeterna är väl placerade i tecken och i övrigt välaspekterade, kommer deras verkan att vara lika sextilens eller trigonens, fastän inte så uttalade, men om de är cadenta, svaga genom tecken, och skadade är de endast litet mindre onda än när de är aspekterade av kvadratur eller opposition.

**<span id="neptune-square-or-opposition-to-uranus">Neptunus kvadratur eller opposition till Uranus</span>** låter lömska, bedrägliga inflytanden framträda i livet som har för avsikt att underminera anseendetoch får individen att utstå skandal och allmän impopularitet, plötsliga och oförklarliga motgångar i affärer möts, eller besvär i sociala angelägenheter. Det finns en kärlek till resor och utforskande av den fysiska världen likväl som av naturens finare riken men individen kan inte fullborda sina avsikter med lätthet, eller om han gör det är det till hans nackdel och medför ökade besvär. Han är dragen till de ockulta eller mystiska sidorna av livet, men hans väg är förenad med faror från medialitet och hemsökelse och genom hela livet är han fylld av en obestämd fruktan för en nära förestående svår olycka som han varken kan förklara eller förjaga med vilja eller förnuft, följaktligen överskuggar ovisshet livet som ett moln och berövar honom frid och förnöjsamhet.

### <h3 id="chapter-17">Kapitel XVII: Neptunus, gudomlighetens planet</h3>

Liksom Uranus är Venus oktav och principiellt påverkar kärleksnaturen, siktande mot att upphöja människosläktet i personliga och sociala saker, så är Neptunus Merkurius oktav, och alltigenom andlig i sina mål. Liksom Merkurius är Ljusbärare åt den fysiska Solen, så är Neptunus Ljusbärare åt den andliga Solen, (kallad Vulkanus av de Västerländska Mystikerna). Intellektuellt behärskade, lyfte oss Merkurius ovan det djuriska och gjorde människan till människa; den av Neptunus behärskade andligheten kommer med tiden att göra oss gudomliga.

Neptunus betecknar verkligen vad vi kan kalla de ”gudar” som börjar med de övernormala varelser vi känner till som Äldre bröder, och omringar den otaliga skara av andeväsen, goda, dåliga, och opartiska, som influerar vår evolution. Dess position och aspekter anger vårt förhållande till dem; olycksbringande aspekter attraherar makter vars natur är skadliga för vårt välbefinnande, lyckobringande konfigurationer närmar sig de goda krafterna. Således, om Neptunus är belägen i Tionde Huset, i trigon till ascendenten, kommer den involverade individen att ha möjlighet att bli en ledare eller framträdande i en rörelse längs verksamhetsområdena såsom anges av Neptunus exalteringsposition. Hans kropp kommer att vara i stånd att motta de finare vibrationerna, och att komma i kontakt med den andliga världen, såsom anges av ascendentens trigon. Å andra handen, när Neptunus är belägen i Tolfte Huset, vars natur är passiv och fruktbar på lidande, indikerar den positionen att vid någon tidpunkt, kanhända under en kvadratur från mitthimlen, de onda krafterna, bland vilka astralandarna finns, kommer att dras till den individen och bemöda sig om att erhålla behärskning av kroppen. Neptunus konjunktion med ascendenten kommer att göra kroppen sensitiv och användbar för andliga syften, såväl som trigonen. Given den av den förstnämnda aspekten skänkta möjligen, kan människan bli en elev i en mysterieskola och en faktor för mycket gott i människosläktets upplyftande; placerad under den andra aspektens skada, kan han bli ett hjälplöst verktyg för astralandar: ett oansvarigt medium.

Men det finns en faktor som aldrig visas i horoskopet, och det är människans vilja. Han måste någon gång i livet möta de i hans horoskop angivna erfarenheterna, och de möjligheter som indikeras där kommer att ställas inför honom en efter en i ordningsföljd, allt eftersom ödets ur markerar den lämpliga tidpunkten; men hur han, den fria och oberoende anden, möter denna av ödet bestämda erfarenhet, kan ingen besluta på förhand, och människan i vars horoskop den förstnämnda lyckobringande konfigurationen förekommer är kanske inte tillräckligt uppmärksam på den väldiga möjlighet han står inför för att fånga den i flykten, den kan ha flugit innan han anser att den var där. Ändå, kanske han aldrig blir medveten om detta faktum. Å andra handen, kanske individen i vars liv kvadraturen indikerar angrepp av de tidigare nämnda andliga krafterna, utvecklar sin andliga muskelstyrka genom att motstå anloppet och blir en segrare istället för att bli besegrad. Varskodd kan värja sig.

Neptunus upptäcktes inte förrän 1846, men vi skulle begå ett stort misstag om vi förmodade att dess tillskrivna inflytande vore uppdiktat av den anledningen, ty liksom individen född blind saknar organen till att se solljuset eller färgerna, så saknar den mesta mänskligheten fortfarande den sensibilitet som gör dem mottagliga för Neptunus vibrationer. (Se Kapitel II angående detta ämne, också Planetariska Oktaver). Men vi utvecklar gradvis finare känslor och blir mera i stånd att svara på hans inflytande. Till en början känns detta inflytande av mest av de sensitiva som blir ockultister när de är av positiv natur och medier när naturen är negativ, eller så framdriver den veklingen till att ta narkotika som på ett annat sätt alstrar drömmar och visioner liknande dem uppnådda genom den mediala processen.

En stark Neptunus i kartan ger en mycket rik fantasi och en artistisk natur, poetisk, musikalisk eller litterär, en kärlek till lugn, bekvämlighet och vackra omgivningar. Individen leds lätt av känslorna, och kan när Neptunus är skadad bli utsatt för trance, svimning, hysteri, eller psykiskt raseri. Det finns en kärlek till resor, företrädesvis via vatten.

När Neptunus är svag genom tecken eller skadad gör den också böjd för rusdrycker eller narkotika, den berövar individen hans ambition och gör honom till en håglös dagdrivare eller skojare, fullständigt oärlig, eller om horoskopet i övrigt är gott kan han falla offer för andra som kommer att röva eller bedra honom. Människor med en skadad Neptunus borde särskilt undvika förbindelser med stora korporationer eller så kan de utsättas för svindlerier av den mest fantastiska natur.

#### <h4 id="neptune-in-the-twelve-houses">Neptunus i de tolv husen</h4>

**<span id="neptune-in-the-ascendant-or-first-house">Neptunus i ascendenten eller första huset</span>** Neptunus är av naturen ockult, profetisk och andlig. Neptunus betecknar kroppen vari vi fungerar och således finner vi genom kombination av dessa idéer att Neptunus på Ascendenten kommer att ge en särkilt sensitiv kropp i stånd att känna av de finare vibrationerna i naturen, och enligt aspekterna som planeten mottar, kommer dessa att vara antingen av onda eller godo, dåliga eller opartiska. Om Neptunus är stark och välaspekterad till Solen, Jupiter eller Uranus, kan vi bedöma att det finns en intensivt mystisk natur latent i individen. Huruvida den kommer att utvecklas eller ej är, förstås, en annan fråga beroende på möjlighet och miljö. Å andra handen, om Neptunus är skadad,indikerar den en mycket simpel mentalitet, kanske även sinnesrubbning. I vilket fall är naturen profetisk, romantisk och i allmänhet opraktisk, åtminstone från en världslig standard. De profetiska, inspirerande och visionära anlagen är vanligen högeligen utvecklade när Neptunus är oskadd i Första Huset. Det finns en stark kärlek till konst och musik, ett begär efter lyx och vad som än ger makt och skärpa åt livet. Men när Neptunus är skadad i Första Huset är naturen håglös, senfärdig och föränderlig, perversa smaker och begär träder i förgrunden och förmår till obetänksamma handlingar som kan medföra allvarliga konsekvenser. Det finns indikation på prostitution av de andliga anlagen, en svekfull, oärlig läggning, också en tendens till medialitet och hemsökelse av andar.

**<span id="neptune-in-the-second-house">Neptunus i andra huset</span>** bringar vinst genom alla ting i vilka vatten spelar en framträdande roll, också genom mystiska och ockulta angelägenheter och sällskap. Men om Neptunus är skadad kommer individens finansiella affärer alltid att befinna sig i ett ovisst, kaotiskt tillstånd.

**<span id="neptune-in-the-third-house">Neptunus i tredje huset,</span>** välaspekterad, förhöjer de mentala anlagen till en betydande grad. Den anger anlag i det inspirerande skrivandets och talandets sfär, höga ideal, ett hängivet sinne. Men när Neptunus är skadad i Tredje Huset är sinnet av ett simplare slag, listigt, ibland imbecillt och idiotiskt, med kufiska och kusliga känslor och pervers aptit. Neptunus i Tredje Huset ger också en tendens till många resor, ofta till sjöss, men huruvida de är framgångsrika eller ej beror på aspekterna.

**<span id="neptune-in-the-fourth-house">Neptunus i fjärde huset,</span>** när den är välaspekterad, ger en andlig atmosfär åt hemmet med ovanliga betingelser för själslig tillväxt genom förhållandena som bildas där, men skadad bringar den bedrägeri och svek, olycka och misstroende, säregna problem och många förändringar av boningsort. Det finns också en benägenhet för extrem fattigdom vid livets slut, även inspärrning i en offentlig välgörenhetsinstitution.

**<span id="neptune-in-the-fifth-house">Neptunus i femte huset,</span>** stark och välaspekterad, indikerar ett framgångsrikt frieri till någon med en högeligen framskriden andlig natur, framgång som lärare i mystiska ämnen, och vinst genom investering i av Neptunus behärskade ting, vattensporter och varje annan angelägenhet vari vattenelementet är starkt.

**<span id="neptune-in-the-sixth-house">Neptunus i sjätte huset,</span>** välaspekterad, är en gynnsam indikation på latenta psykiska anlag som kan utvecklas med profit från det andliga perspektivet. Men när den är skadad predisponerar den för prostitution av de andliga anlagen genom medialitet, etc. Således kan individen bli utsatt för andekontroll och löpa allvarlig fara för hemsökelse. Den indikerar också besvär och förlust genom arbetsgivare och en benägenhet för kroniska förtvinande sjukdomar och vanskaplighet. Vanligen accentueras dessa tendenser av en sinnlig natur och ett njutningslystet levnadssätt.

**<span id="neptune-in-the-seventh-house">Neptunus i sjunde huset</span>** och välaspekterad indikerar ett äktenskap till andan av en ockult, inspirerande natur, i allmänhet en platonisk förening av för själen högst tillfredsställande natur, ett riktigt kompanjonskap mellan två som verkligen är goda makar. Den visar också framgång som offentlig talare i ockulta eller mystiska ämnen. Men när den är skadad, visar Neptunus i Sjunde Huset en känslosam medial, opålitlig äkta hälft, eller det kan finnas bedrägeri eller svek i förbindelse med äktenskapet, kanske en av parterna begår bigami. Denna ställning indikerar också en av parasiterna som tär på offentligheten i allmänhet, en av dem som faller offer för varje ogillande, allt enligt aspekternas natur. De visar huruvida detta är välförtjänt eller ej.

**<span id="neptune-in-the-eighth-house">Neptunus i åttonde huset,</span>** när den är välaspekterad, ger vinst genom den äkta hälften, men inte genom de vanliga angelägenheternas vägar, den kommer på ett säreget sätt. Denna ställning är också gynnsam för ockult undersökning och gör ofta individen som har den i stånd att ernå i första hand vunnen information. Men när Neptunus är skadad i Åttonde Huset bringar den en förlust genom den äkta hälftens bedrägeri eller svek, finansiella besvär med besittningsrätter eller korporationer och ett underligt, ovanligt slut åt livet.

**<span id="neptune-in-the-ninth-house">Neptunus i nionde huset</span>** är mycket gynnsam för kultiverandet av andliga anlag; välaspekterad medför den underliga visioner och ovanliga intuitiva förebud och förkänslor, också profit och nöje i förbindelse med långa resor eller sjöresor.

När Neptunus är skadad i Nionde Huset gör den sinnet ängsligt och bekymrat, alltid på sin vakt med obestämda förebud; den gör böjd för resor men medför besvär i förbindelse därmed, också fara för laga förveckling och förlust av det skälet.

**<span id="neptune-in-the-tenth-house">Neptunus i tionde huset,</span>** indikerar välaspekterad en med höga aspirationer och inspirationer, andligt böjd, som har förmågan att avancera till ledarskap, berömmelse och ära, i förbindelse med något mystiskt sällskap eller i vetenskaplig forskning. Denna Neptunus ställning indikerar också en olycka för en av föräldrarna, troligtvis genom vatten, medan individen fortfarande är ett barn, men när planeten är välaspekterad tillkommer ofta en testamentsgåva.

Neptunus i Tionde Huset och trigon till Solen och Månen är säkra teckenpå förmågan att kultivera den andliga synen i detta liv. Ett antal välkända siare har denna aspekt.

När Neptunus är skadad i Tionde Huset indikerar den bedrägeri, svek och oärlighet som med tiden kommer att bringa sitt straff av sorg, besvär och skandal.

**<span id="neptune-in-the-eleventh-house">Neptunus i elfte huset</span>** och välaspekterad visar en person av höga andliga aspirationer och förmågan att attrahera andra av liknande natur som kommer att vara honom till hjälp i att förverkliga sina begär, förhoppningar och önskningar. Men när Neptunus är skadad i Elfte Huset indikerar den svek och förräderi å de människors sida som ger sig ut för att vara vänner; de kommer att bringa förlust och besvär. Därför borde människor med denna ställning vara särskilt noggranna med vem de kultiverar och tillåter sin vänskap.

**<span id="neptune-in-the-twelfth-house">Neptunus i tolfte huset,</span>** välaspekterad, bringar framgång i forskningsarbete av vetenskaplig eller ockult natur som bedrivs i hemlighet eller långt ifrån människors vistelseort. Den indikerar också ett för själen tillfredsställande hemlighållet men ärbart förhållande med någon som kommer att bringa gagn åt båda och det händer inte sällan att denna vän finns i den andliga världen, men förhållandet är mycket närmare i sådana fall än det någonsin kan vara emellan vänner som båda är i den fysiska kroppen. När Neptunus är skadad i Tolfte Huset ger den en benägenhet för bundenhet vid rum och att hållas inspärrad i en allmän institution så som hospital, fristad, eller sjukhus, men anledning av hemliga men mäktiga fiender, en kronisk och skadlig sjukdom eller sinnesrubbning beroende på perversa vanor.

#### <h4 id="neptune-in-the-twelve-signs">Neptunus i de tolv tecknen</h4>

**<span id="neptune-in-aries">Neptunus i Väduren,</span>** fyller välaspekterad individen med religiös entusiasm, fastän inte alltid av det ortodoxa slaget, och ger honom energi och ambition att tränga framåt till främsta ledet i vilket område av tanke eller tro han än ansluter sig till. Det finns en önskan om att höja mänskigheten till ett högre och ädlare levnadsplan och av det skälet bringar denna konfiguration eller ställning vanligen individen framåt som en offentlig personlighet av större eller mindre vikt, enligt horoskopets allmänna aspekter och innehåll.

Men skadad, uttrycker Neptunus i Väduren de destruktiva tendenserna. Det finns en liknande önskan om att höja mänskligheten till lyckans riken, men metoderna är anarkistiska och den uppeggar till mord på dem som individen föreställer sig vara samhällets fiender, genom anstiftan till bombdåd eller lönnmord, och gör individen benägen för fängslande på grund av konspiration mot regeringen eller andra vid makten.

**<span id="neptune-in-taurus">Neptunus i Oxen</span>** ger en vänlig, sällskaplig läggning och en böjelse för det vackra och artistiska i naturen. Han är förtjust i musik och livets nöjen. Detta är också ett gott omen för förvärvandet av land och egendom. Men när Neptunus är skadad i Oxen ger den en sinnlig och passionerad natur och en stark tendens till att äta glupskt vilket med tiden måste bringa besvär och sorg i sitt spår.

**<span id="neptune-in-gemini">Neptunus i Tvillingarna,</span>** välaspekterad, är en av de bästa indikationerna på ovanliga mentala anlag, ty Neptunus är oktaven av Merkurius, sinnets, logikens och förnuftets planet. Följaktligen utvecklar denna ställning de ockulta, profetiska och inspirerande anlagen. Den gör individen sensitiv för de finare intuitiva och inspirerande vibrationerna i naturen. Den är signaturen på snille inom en eller annan sfär enligt betingelserna i horoskopet. Den ger talekonstens gåva och ovanlig litterär begåvning, och gör individen till en utmärkt mekaniker eller matematiker; det finns, kort sagt, inget verkningsfält där mental snillrikhet krävs, som individen med Neptunus i Tvillingarna, välaspekterad, inte är främst i.

Men när Neptunus är skadad i Tvillingarna indikerar den en oförmåga att koncentrera sig på något gott syfte. Sinnet är rastlöst, kaotiskt och vacklande, böjt för list, bedrägeri och svek, eller som bäst gör den individen till en visionär och drömmare som är fallen för att bli dragen vid näsan av andra. Det finns i allmänhet besvär med bröder, systrar och grannar som tycker djupt illa om individen i vars horoskop denna aspekt återfinns.

**<span id="neptune-in-cancer">Neptunus i Kräftan ger,</span>** när den är välaspekterad, en intuitiv, medkännande och intagande natur snar att förstå andras sorger och fröjder och redo att känna för dem eller med dem. Följaktligen är dessa människor i allmänhet mycket omtyckta, både i hemmet och i sin omedelbara bekantskapskrets. Denna ställning bringar dem också i kontakt med naturens finare krafter och gör dem i stånd att odla sådana andliga anlag som psykometri och en slags intuition varigenom de kan komma i kontakt med vem eller vad de än önskar till andras hjälp och vinning. De är mycket rörliga i den andliga sfären och kan nå väldiga höjder genom hängivenhet, som är starkt uttryckt i dem. Men när Neptunus är skadad i Kräftan ger den en njutningslysten läggning som vanligen utövar ett giftigt inflytande i hemmet, kanske mer genom vana än genom direkt uppsåtligt uttryck. Denna ställning ger också en egen smak och matlust som är fallna för att förorsaka näringssystemet väldiga besvär och det finns en stark böjelse för narkotika eller rusdrycker.

**<span id="neptune-in-leo">Neptunus i Lejonet</span>** ger, när den är välaspekterad, en generös, medkännande och varmhjärtad läggning, en sällskaplig natur, förtjust i nöjen och artistiska sysselsättningar. Dessa människor röner en betydande förmåga och framgång i pedagogiska sysselsättningar tack vare en intim förståelse för andras natur och förmågan att förläna dem vilken kunskap de än själva besitter. De är mycket samvetsgranna i sin förbindelse med andra och framgångsrika i hjärteangelägenheter.

Men när Neptunus är skadad i Lejonet gör den naturen övernaturligt sinnlig och därför benägen för besvikelser i kärlek. Dessa människor styrs av impuls snarare än av förnuftets röst, de saknar styrkan att möta ett ämne, är fega, ombytliga och inte att lita på; de ådrar sig ett allmänt ogillande bland sina bekanta.

**<span id="neptune-in-virgo">Neptunus i Jungfrun.</span>** Merkurius, sinnets, förnuftets och logikens planet är exalterad i Jungfrun, och den ockulta, profetiska, inspirerade, hängivna och musikaliska Neptunus är Merkurius oktav, följaktligen ger det av Neptunus framkallade blandandet av Merkurius- och Neptunusegenskaperna exceptionellt fina mentala anlag med tillägget av inspiration, hängivenhet åt höga ideal när Neptunus är välaspekterad, ty Neptunus förenar ömhet och sympati med den kalla Merkurius, fastän sådana människor är rätt besynnerliga i sina idéer och böjelser, i synnerhet med avseende på äktenskap, som de vanligen betraktar från den platoniska ståndpunkten. 

Om Neptunus är skadad i Jungfrun ger den hypokondriska tendenser och en inbillning om att ha alla sjukdomar och bekymmer i universum vilket gör individens liv miserabelt. Det finns också en tendens till att bli en leksak för andekontroller, inte endast med avseende på medialitet utan sådana människor är benägna för hemsökelse och när denna olycka en gång har inträffat är det mycket svårt att befria kroppen från det hemsökande väsendet.

**<span id="neptune-in-libra">Neptunus i Vågen,</span>** när den är välaspekterad, ger en musikalisk, poetisk och artistisk läggning och tyder på en förening av högeligen andlig natur som kommer att vara individen till stor tröst och tillfredsställelse. När Neptunus är skadad i Vågen, finns det en tendens till hemlighållna, okonventionella och illegitima förhållanden, antingen hos individen själv eller hos den äkta hälften, i enlighet med naturen hos aspekterna till Neptunus. Den tyder på en svag och överkänslig natur som ådrar sig och förtjänar motviljan från dem i dess omedelbara miljö.

**<span id="neptune-in-scorpio">Neptunus i Skorpionen</span>** ger, välaspekterad, en önskan om att gräva i naturens hemligheter och således är det en god ställning för dem som arbetar inom vetenskaplig eller ockult forskning. Den ger energi, entusiasm och inspirerande förnimmelse bortom förnuftets rike och förebådar framgångsrikt utförande av vad som än företas. Men skadad ger den ett förfärligt humör, en sinnlig och passionerad natur, ett omåttligt begär efter rusdrycker eller narkotika och en tendens till att drunkna antingen genom olycksfall eller avsiktligt.

**<span id="neptune-in-sagittarius">Neptunus i Skytten</span>** ökar, när den är välaspekterad, de inspirerande, hängivna och religiösa tendenserna i horoskopet. Den bringar drömmar, visioner och ockulta erfarenheter. Det finns en kärlek till att resa och en väldig njutning av de sålunda ernådda nöjena. När Neptunus är skadad i Skytten blir de involverade personerna benägna för farhågor och onda aningar; drömmar om fara och visioner om nödställdhet tär på sinnet, görande livet miserabelt. Ibland har de väldiga begär om att resa men är oförmögna att tillfredsställa dem, eller om de är det har de alltid besvär eller olyckor att strida med.

**<span id="neptune-in-capricorn">Neptunus i Stenbocken</span>** ger, när den är välaspekterad en allvarlig och kontemplativ natur, i stånd att koncentrera sig på vilket ämne den än ställs inför, följaktligen är sådana människor framgångsrika, klipska och framsynta affärsmän, vanligen arbetande i stor skala, och om naturen hos de andra aspekterna i horoskopet drar dem till hemligt arbete gör de utmärkta detektiver i stånd att lösa de trassligaste problemen, eller forskare längs psykiska områden; de utmärker sig faktiskt i varje sysselsättning där tankedjup och koncentration är nycklarna till framgång.

Men när Neptunus är skadad i Stenbocken gör den naturen melankolisk, hemlighetsfull och ofta mycket bedräglig. Dessa människor är i allmänhet eremiter och söker undvika sina medmänniskors sällskap.

**<span id="neptune-in-aquarius">Neptunus i Vattumannen</span>** ger, när den är välaspekterad, en altruistisk och utopisk läggning med en önskan om att frigöra hela världen från vilka sociala, mentala, moraliska eller materiella motgångar individen kan vara i stånd att förnimma. Följaktligen är dessa människor vanligen före tid för att vara förstådda. De betraktas som drömmare och visionärer, idealister och, i viss mening, farliga för samhället på grund av sin originalitet och sitt oberoende mot konventioner. Samtidigt är de mycket populära hos de mest progressiva människorna i samhället. De uppfattar lätt naturens finare krafter och är därför pionjärerna inom utforskandet av hitintills oanade verkningsfält.

När Neptunus är skadad i Vattumannen ger den liknande ideal med hänsyn till konventioner. Men den är endast alltför benägen att bringa sådana människor i vanrykte och onåd.

**<span id="neptune-in-pisces">Neptunus i Fiskarna,</span>** ger när den är välaspekterad en kärlek till mysticism och en tendens att undersöka det ockulta. Ibland utvecklar dessa människor andliga anlag och når kunskap vunnen i första hand. De är medlidsamma mot andra, försynta, tillbakadragna till sitt sätt, omtyckta och ofta mottagarna av bistånd från andra, glatt och villigt givet.

När Neptunus är skadad i Fiskarna är individen benägen för att lida genom medialitet, hemsökelse och bedrägeri från hemliga fiender. Det finns fara för fängslande och en tendens att hänge sig åt rusdrycker eller narkotika som kommer att sluta med sorg och självfördärv.

#### <h4 id="neptune-in-aspect-with-other-planets">Neptunus i aspekt med andra planeter</h4>

**<span id="the-sun-sextile-or-trine-to-neptune">Solen sextil eller trigon till Neptunus</span>** gynnar möjligheten att utveckla de andliga anlagen, ty han intensifierar de andliga vibrationerna i auran. Många människor med dessa konfigurationer hör sfärernas musik och om Merkurius, Neptunus lägre oktav, ger den erforderliga färdigheten blir de musiker av högt inspirerad natur. I andra föder den kärlek till det ockulta vilket leder dem till det högre livet men de närmar sig det vanligen från de vetenskapliga forskarnas intellektuella ståndpunkt, ett fåtal lever livet och ernår kunskap vunnen i första hand.

**<span id="the-sun-parallel-conjunction-square-or-opposition-to-neptune">Solen paralell, konjunktion, kvadratur eller opposition till Neptunus</span>** bringar individen i kontakt med den osynliga världens inbyggare genom att höja vibrationerna i hans aura, men denna konfiguration drar till sig de oönskade elementen sådana som möts i den vanliga spiritualistiska seansen. I ett vattentecken föranleder Neptunus individen att dricka till övermått och sedan förorsakar ofta den resulterande accelerationen av vibrationsgraden honom att förnimma de fula, hemska gestalter som finns i överflöd i den osynliga världens lägre riken, som är verkliga naturväsen och inte påfund såsom tros av människor som hör honom berätta vad han ser under delirium tremens.

**<span id="venus-sextile-or-trine-to-neptune">Venus sextil eller trigon till Neptunus</span>** gör en inspirerad musiker. Den ger en rik fantasi och djupa känslor, en natur som är ren och sträng, följaktligen leder den tillfälligtvis till platoniska föreningar och kamratskap av högst estetisk natur.

**<span id="venus-conjunction-or-parallel-to-neptune">Venus konjunktion eller paralell till Neptunus</span>** skall bedömas enligt samma förfaringssätt som indikeras i fallet med Mars och Uranus.

**<span id="venus-square-or-opposition-to-neptune">Venus kvadratur eller opposition till Neptunus</span>** gör individen benägen för sorg, förlust och besvär, i synnerhet genom den äkta hälften eller någon annan på vilken han litar. Personer med dessa aspekter borde vara särskilt noga med att undvika allt som innehåller ett spår av risk eller spekulation, ty de kommer säkert att förlora, i synnerhet i förbindelse med stora bolag eller korporationer.

**<span id="mercury-in-conjunction-parallel-sextile-or-trine-to-neptune">Merkurius konjunktion, paralell, sextil eller trigon till Neptunus</span>** ger ett sinne särdeles anpassat till den ockulta lärdomsgrenen, särskilt om konjunktionen förekommer i Tredje eller Nionde Huset eller trigonerna är från vattentecknen Kräftan och Fiskarna. Sådana människor är vanligen framgångsrika inom ockult vetenskap och utvecklar ofta ett övernaturligt anlag. De är särskilt duktiga som magnetiska läkare.

**<span id="mercury-square-or-opposition-to-neptune">Merkurius kvadratur eller opposition till Neptunus</span>** ger ett kaotiskt sinne, benägenhet för bristande minne, håglöshet och en läggning till att drömma bort tiden. Det finns en rastlös önskan om berömmelse och en oförmåga att passa in någonstans. Sådana människor är benägna att utsättas för bedrägeri, svek och förtal, också att begå självmord.

**<span id="the-moon-sextile-or-trine-to-neptune">Månen sextil eller trigon till Neptunus</span>** ökar fantasiförmågan till en oöverträfflig grad, i synnerhet om någon av planeterna är i Nionde Huset. Då gynnar den profetiska drömmar och visioner som bringar individen i kontakt med de osynliga världarna. Den indikerar framgång i de ockulta lärdomsgrenarna och framgång i deras utövande ty den gör naturen ytterst inspirerad och den ger också en vänlig och sympatisk läggning. De nämnda andliga egenskaperna kan möjligen inte vara uppenbara ens för individen själv men då är de latenta och i stånd till utveckling. Det kan också tryggt sägas att vid en eller annan tidpunkt i livet kommer människor med dessa aspekter att komma i kontakt med och vara mycket attraherade av det ockulta vare sig själens egenskaper sedan är utvecklade eller ej.

**<span id="the-moon-conjunction-or-parallel-to-neptune">Månen konjunktion eller paralell Neptunus</span>** indikerar starka psykiska drag som de goda aspekterna, i synnerhet om någon av planeterna är placerade i de psykiska tecknen Kräftan eller Fiskarna. De som är födda med Neptunus goda konfigurationer under de 14 år då den stod i det vetenskapliga lufttecknet Tvillingarna erövrar nu luften och fulländar vetenskapliga uppfinningar som får oss att förundras, men barnen som har blivit födda under gynnsamma konfigurationer under de 14 år Neptunus har gått igenom det psykiska tecknet Kräftan växer nu upp bland oss som en skara mystiker och när de har nått mognad kommer de att förvåna oss med sin andliga insikt och förmåga. Bland andra ting kommer de att utveckla musikens själ.

**<span id="the-moon-square-or-opposition-to-neptune">Månen kvadratur eller opposition till Neptunus</span>** är också en indikation på själsliga kvalitéer liknande de goda aspekternas, men under de förra aspekterna kommer individen att vara negativ till sin natur och är fallen för att bli ett rov för andekontroll och utsatt för medialitet, därför borde han inte bevista seanser, "sitta i stillhet" eller använda andra metoder för ockult utveckling.

**<span id="saturn-sextile-or-trine-to-neptune">Saturnus sextil eller trigon till Neptunus</span>** är bra för framgång i världsliga affärer ty den låter de saturniska dygderna framträda - ära, självsäkerhet, bestämdhet, etc., genom vilka individen vinner andras förtroende och uppskattning, men den huvudsakliga verkan är andlig och därför endast känd av dem som är i stånd att svara med anledning av andra aspekter i horoskopet. Åt dem ger den förmågan att gräva djupt i de ockulta och mystiska ämnena, såväl som att bli skickliga i konsten och utövandet av dem.

**<span id="saturn-conjunction-or-parallel-to-neptune">Saturnus konjunktion eller paralell till Neptunus</span>** har samma verkan som de goda aspekterna när den förekommer i ett tecken där någondera planeterna är starka som när Neptunus är i Kräftan och Fiskarna och Saturnus i Vågen och Stenbocken.

**<span id="saturn-square-or-opposition-to-neptune">Saturnus kvadratur eller opposition till Neptunus</span>** gör individen benägen för svek, förräderi eller bedrägeri i världsliga angelägenheter och om han skulle företa sig att undersöka eller bedriva den ockulta lärdomsgrenen är han fallen att bli ett rov för astralandar och ledas in i medialskap med följaktlig fara för hälsan, och fallenhet att begå självmord.

**<span id="jupiter-sextile-or-trine-to-neptune">Jupiter sextil eller trigon till Neptunus</span>** ger en inspirerad, mystisk natur och framgång i en med ockulta ordnar förknippad sysselsättning, det vill säga när karaktären är tillräckligt utvecklad så att Neptunus kan göra sitt inflytande känt, ty då låter denna ställning båda planeternas ädlaste och andligaste styrkor framträda, och ockulta erfarenheter är inte sällan resultatet. Hur som helst, under sömnen är dessa människor fullkomligt medvetna i de osynliga världarna och bringar ofta erfarenheter med sig tillbaka som drömmar eller visioner.

**<span id="jupiter-conjunction-or-parallel-to-neptune">Jupiter paralell eller konjunktion Neptunus</span>** ger ett inflytande liknande de goda aspekternas när Neptunus och Jupiter inte är skadade, men om de är i ett svagt tecken och aspekterar de andra planeterna genom kvadratur eller opposition liknar inflytandet Jupiters och Neptunus dåliga aspekter.

**<span id="jupiter-square-or-opposition-to-neptune">Jupiter kvadratur eller opposition till Neptunus</span>** indikerar bristande kontroll över känslorna. Individen är sensitiv mot de tarvliga psykiska inflytandena från gränslandet mellan de sedda och de osedda världarna men dessa typer är skräckingivande och vämjeliga, följaktligen fallna för att förorsaka hysteriska tillstånd, såsom ofrivillig trance och besläktad oordning beledsagande negativ mentalitet. Från en materiell ståndpunkt ger den fara för bedrägeri genom spekulation eller stora bolag och förbindelse med rovgiriga intressen borde därför undvikas.

**<span id="mars-sextile-or-trine-to-neptune">Mars sextil eller trigon till Neptunus</span>** intensifierar den känslomässiga naturen och ger en böjelse för studiet och praktiserandet av ockultism och mysticism. När andra vittnesbörd i horoskopet samverkar, hjälper den martialiska energin riktad mot de av Neptunus utmärkta psykiska ämnena ofta individen mycket väsentligt i hans avsikt att intränga i de osynliga världarna på ett medvetet sätt.

**<span id="mars-conjunction-square-parallel-or-opposition-to-neptune">Mars konjunktion, kvadratur, paralell, eller opposition till Neptunus</span>** gör naturen rå och sinnlig, impulsiv och hetlevrad, militant och extravagant i tal och handling, njutningslysten i högsta grad i vilken sfär hans passion än må leda honom och oförmögen att utöva inskränkning över sig själv inom någon sfär. Den ger en fanatisk ande som kan uttrycka sig antingen i religion eller ateism och under gynnsamma betingelser är sådana människor benägna att bli offer för astralandar som antingen kan utnyttja dem som medium eller genom att anfäkta dem. Den ger en tendens till laglöshet och deltagande i anarkistiska planläggningar eller konspirationer.

**<span id="uranus-sextile-or-trine-to-neptune">Uranus sextil eller trigon till Neptunus</span>** ger en böjelse för livets ockulta eller mystiska sida, och om någondera är placerad i Tionde Huset blir individen vanligen en ledare eller auktoritet inom dessa områden, han vinner åtminstone lokalt erkännande och om andra vittnesbörd samverkar kommer hans berömmelse att vara nationell eller internationell. Sådana aspekter kommer att bringa omedelbar kontakt med den andliga världen och framgång i förbindelsen med det planets innevånare. Det framkallar också drömmar och visioner av profetisk och inspirerande natur. Det stärker de helande förmågorna och kommer följaktligen att sätta individen i stånd att göra åtskilligt gott för sina lidande medmänniskor. Dessa aspekter ger en högeligen utvecklad intuition som nästan belöper sig till tankeläsning. Det finns en kärlek till resor och utforskande av den fysiska världen likväl som av naturens finare riken. Ej heller är sådana människor helt och hållet drömmare, de har en stark vilka med utmärkt praktisk organisationsförmåga och organiserande krafter som kommer att bistå dem att förverkliga sina förhoppningar, önskningar och ambitioner att avancera i livet och befinna sig i främsta ledet inom vilket yrke de än väljer.

**<span id="uranus-conjunction-orparallel-to-neptune">Uranus konjunktion eller paralell till Neptunus</span>** är en förvandlingsbar aspekt; om planeterna är väl placerade i tecken och i övrigt välaspekterade, kommer deras verkan att vara lika sextilens eller trigonens, fastän inte så uttalade, men om de är cadenta, svaga genom tecken, och skadade är de endast litet mindre onda än när de är aspekterade av kvadratur eller opposition.

**<span id="uranus-square-or-opposition-to-neptune">Uranus kvadratur elller opposition till Neptunus</span>** låter lömska, bedrägliga inflytanden framträda i livet som har för avsikt att underminera anseendet och får individen att utstå skandal och allmän impopularitet, plötsliga och oförklarliga motgångar i affärer möts, eller besvär i sociala angelägenheter. Det finns en kärlek till resor och utforskande av den fysiska världen likväl som av naturens finare riken men individen kan inte fullborda sina avsikter med lätthet, eller om han gör det är det till hans nackdel och medför ökade besvär. Han är dragen till de ockulta eller mystiska sidorna av livet, men hans väg är förenad med faror från medialitet och hemsökelse och genom hela livet är han fylld av en obestämd fruktan för en nära förestående svår olycka som han varken kan förklara eller förjaga med vilja eller förnuft, följaktligen överskuggar ovisshet livet som ett moln och berövar honom frid och förnöjsamhet.

### <h3 id="chapter-13">Kapitel XVIII: Tolkningsdoktrinen i ett nötskal</h3>

De studerande i den Stellariska Vetenskapen kommer att finna följande tabell mycket värdefull för att tolka ett horoskop ty fastän planeterna ger ut många fler karakteristiska än vad som anges i tabellen, och som visas i den allmänna tolkning som öppnar kapitlen där platserna och aspekterna för varje planet är angivna, de följande nyckelorden ger på ett kortfattat sätt det väsentliga av de karakteristika varje planet ger ut i enlighet med om den är väl eller illa aspekterad.

När den studerande har lärt sig betydelsen av positionerna och aspekterna hos de olika planeterna vilka angivits i de föregående kapitlen kan han med den största lätthet göra en god tolkning av kraften hos varje aspekt genom att kombinera nyckelorden i denna tabell och detaljerat utarbeta dem. Till exempel, vid tolkningen av ett horoskop där Solen är trigon Saturnus, avsätt den i tabellen givna beskrivningen som följer:

𠇞n vitala, vågsamma och auktoritativa Solen trigon den uthålliga, taktfulla, försiktiga, metodiska och reflekterande Saturnus (utarbeta sedan i detalj) kommer att ge John ett segt grepp om livet och utrusta honom med både mod och försiktighet, så att medan han kan förefalla vågsam emellanåt kommer han alltid att noggrant beräkna de hinder som skall övervinnas och inte försöka sig på något dumdristigt, utan verkställa sitt mål när han en gång beslutat att gå framåt. Han kommer att vara systematisk, ordentlig och metodisk, också uthållig i vad han än företar sig efter moget övervägande och beräkning, följaktligen kommer hans ansträngningar i allmänhet att bringas till ett lyckosamt utfall. I sina kontakter med andra kommer han att vara hänsynsfull och taktfull, följaktligen allmänt framgångsrik i livet och han kommer att samla en ganska stor förmögenhet, ty Saturnus är också det förvärvande ssinnets planet”.

På liknande sätt kan de studerande kombinera alla planeters och aspekters nyckelord från denna tabell och i detalj utarbeta dem såsom de kan. Detta kommer att möjliggöra för dem att med lite övning göra en god tolkning av varje horoskop. För ytterligare praktisk demonstration av denna metod rådes de studerande att läsa barnhoroskopen i Rays from the Rose Cross, där författaren varje månad använder sig av den. Dessa horoskop är ett stort förråd av instruktioner som ingen studerande med önskan om att helt lära sig den stellariska vetenskapen har råd att vara förutan. Nyckelorden bringar till hans sinne för övervägande vad som har sagts om den allmänna naturen hos planeterna , detta kan i de fall en mycket utförlig tolkning önskas kombineras med naturen hos de tecken och hus där planeterna är placerade. I

#### <h4 id="table-of-planetary-keywords">Tolkningsdoktrin: Tabell över planetariska nyckelord</h4>

Den vitala, vågsamma, värdiga och auktoritativa Solen.  

Den lättjefulla, ambitionslösa, despotiska och fega Solen.  

Den harmoniska, artistiska, vackra, förtjusande, gladlynta och förbindliga Venus.  

Den tygellösa, sensuella, vulgära, tröga, högljudda och lättjefulla Venus.  

Den skarptänkta, mångsidiga, vältaligs, litterära, skickliga och fyndiga Merkurius.  

Den rastlösa, opraktiska, profana, skvalleraktiga, demagogiska, oärliga, osannfärdiga, glömska, och klumpiga Merkurius.  

Den magnetiska, fantasirika, plastiska och föränderliga Månen.  

Den negativa, senfärdiga, drömmande, vacklande, visionära, frivola, barnsliga och besvärliga Månen.  

Den försiktiga, betänksamma, metodiska, uthålliga, taktfulla, tankfulla och sparsamma Saturnus.  

Den illvilliga, materialistiska, melankoliska, pessimistiska, giriga, hindrande, hemlighetsfulla och besvärliga Saturnus.  

Den laglydiga, barmhärtiga, konservativa, vördnadsfulla, optimistiska, välmående och välvilliga Jupiter.  

Den håglösa, senfärdiga, bombastiska, uppseendeväckande, slösaktiga, lättsinniga och laglösa Jupiter.  

Den modige, företagsamma, energiska, entusiastiska och konstruktiva Mars.  

Den ohyfsade, stridslystna, egoistiska, disharmoniska, nedbrytande, passionerade, oförvägne, impulsive och hetlevrade Mars.  

Den avancerade, romantiska, originella, oberoende, frihetsälskande och uppfinningsrika Uranus.  

Den självsvåldiga, okonventionella, fanatiska och oansvariga Uranus.  

Den ockulta, profetiska, inspirerade, andliga, hängivna och musikaliska Neptunus.  

Den bedrägliga, vaga, svekfulla, oärliga och mediala Neptunus.  

#### <h4 id="elevation-exaltation-and-critical-degrees">Planeternas styrkor och svagheter - Visade genom Elevering, Exaltering, Kritissska Grader, Etc.</h4>

Föregående tolkning av planeternas verkningar och inflytanden i de olika husen och tecknen, också genom aspekt och position såsom parallell och konjunktion, sextil, kvadratur, trigon och opposition, är utsatta för vittomfattande modifikationer enligt horoskopets andra konfigurationer, och enligt huruvida planeterna är i primär dignitet eller i sitt detriment, exalterade eller i fall, eller placerade i kritiska grader. Följande tabell över planetariska styrkor kommer med detsamma att visa de tecken i vilka de olika planeterna är starka eller svaga, och när studenten vet i vilket tecken en planet härskar eller är exalterad är det endast nödvändigt att minnas att den har sitt fall eller detriment i motsatt tecken. Således behärskar Solen Lejonet och är exalterad i Väduren. Följaktligen är den mycket mäktig i dessa tecken, och då de motsatta tecknen är Vattumannen och Vågen är det genast uppenbart att Solen placerad i dessa tecken är jämförelsevis svag. En annan viktig faktor som är nödvändig att ta i betraktande är elevering. Ju närmare en planet befinner sig Mitthimlen, ju högre är den eleverad och ju kraftfullare är den. Konsulterande tabellen över planetariska styrkor finner vi att Mars behärskar Väduren och är exalterad i Stenbocken. Låt oss anta att i ett horoskop, Mars återfinns placerad nära Mitthimlen i Väduren eller Stenbocken och i kvadratur till Solen som är nära Ascendenten. Då kommer det onda att vara mycket starkare än om Mars vore i Vågen eller Kräftan, tecknet för hans fall och detriment, och Solen placerad i Mitthimlen eleverad ovan Mars. Likaledes, om Solen vore placerad i Väduren, dess exalteringstecken, nära Mitthimlen högt eleverad och trigon till Jupiter i sitt eget tecken, Skytten, då är båda planeterna mycket starka och deras verkan skulle vara mycket mer markerad än om de vore placerade i tecknen för sitt fall och sin debilitet. Genom att lägga denna tabell på minnet och komma ihåg eleveringens betydelse, kommer de studerande att vara i stånd att uttänka en mycket exaktare bedömning av planeternas verkningar i något särskilt horoskop än om detta inte tas i betraktande.

| PLANET    | RULES                   | DETRIMENT              | EXALTERING     | FALL        |
|-----------|-------------------------|------------------------|----------------|-------------|
| SOLEN     | LEJONET                 | VATTUMANNEN            | VÄDUREN 19 GR. | VÅGEN       |
| VENUS     | OXEN, VÅGEN             | SKORPIONEN, VÄDUREN    | FISKARNA 27    | JUNGFRUN    |
| MERKURIUS | TVILLINGARNA, JUNGFRUN  | SKYTTEN, FISKARNA      | JUNGFRUN 15    | FISKARNA    |
| MÅNEN     | KRÄFTAN                 | STENBOCKEN             | OXEN 3         | SKORPIONEN  |
| SATURNUS  | STENBOCKEN, VATTUMANNEN | KRÄFTAN, LEJONET       | VÅGEN 21       | VÄDUREN     |
| JUPITER   | FISKARNA, SKYTTEN       | JUNGFRUN, TVILLINGARNA | KRÄFTAN 15     | STENBOCKEN  |
| MARS      | VÄDUREN, SKORPIONEN     | VÅGEN, OXEN            | STENBOCKEN 28  | KRÄFTAN     |
| URANUS    | VATTUMANNEN             | LEJONET                | SKORPIONEN     | OXEN        |
| NEPTUNUS  | FISKARNA                | JUNGFRUN               | KRÄFTAN        | STENBOCKEN  |

#### <h4 id="critical-degrees">Kritiska grader</h4>

En annan uppdelning av Zodiaken som är lätt att minnas och viktig att ta i betraktande baseras på Månens passage från Vädurens första grad genom de tolv tecknen. Det tar Månen omkring 28 dagar att gå runt Zodiaken och hon rör sig med en genomsnittlig hastighet om 13 grader. Om vi således börjar med Vädurens första punkt och mäter en dags resa, kommer den andra dagen att begynna vid den 13:e graden och den tredje vid den 26:e, den fjärde begynner vid 9 grader i Oxen och den femte dagen börjar hon vid 21 grader i samma tecken, på den sjätte dagen når hon 4 grader i Tvillingarna, på den sjunde dagen börjar hon vid 17 grader i Tvillingarna och fullbordar det första kvarteret genom att nå Kräftans kusp på den åttonde dagens morgon. Det är uppenbart att hon kommer att drabba samma grader i tecknet bildande de andra tre kvarteren under de tre veckor det tar henne att fullborda kretsgången, och således kan vi med lätthet komma ihåg de kritiska graderna på följande sätt:

I de Kardinala Tecknen - Väduren, Kräftan, Vågen och Stenbocken, är de första, trettonde och tjugosjätte graderna kritiska.

I de fixxerade Tecknen - Oxen, Lejonet och Vattumannen, är de nionde och tjugoförsta graderna kritiska.

I de Gemensamm Tecknen - Tvillingarna, Jungfrun och Fiskarna, är de fjärde och sjuttonde kritiska.

Man har funnit att när en planet är inom tre graders orb av en av dessa kritiska punkter utövar den ett mycket starkare inflytande i livet än den skulle göra annars. Därför skulle de studerande också göra klokt i att minnas detta och skulle en planet vara i ett tecken i fall eller detriment, men i en kritisk grad, är den därigenom förstärkt och kommer att göra mera gott eller dåligt enligt dess natur och aspekterna den har. Å andra sidan, om en planet är i sitt exalteringstecken, högt eleverad och i en kritisk grad, kommer dess aspekter att vara ytterst starka och göra sig kända mycket mer i livet än vad annars skulle vara fallet.

#### <h4 id="mercury-before-or-after-the-sun">Merkurius före och efter solen</h4>

En annan viktig punkt som ofta förbises är Merkurius position med hänsyn till Solen. När Merkurius är i en lägre grad av samma tecken som Solen intar, eller i någon annan grad av ett föregående tecken, stiger han före Solen och, så att säga, bär Dagsstjärnans stråle framåt. Men när han är placerad i en högre grad av samma tecken som Solen eller i tecknet som följer på det som Solen intar, så stiger han efter Dagsorben och är, så att säga, överskuggad. Därför har man funnit att när Merkurius, sinnets, logikens och förnuftets planet, stiger FÖRE Solen, ger han ett klipskare, bättre intellekt än när han följer himlakroppen.

#### <h4 id="are-you-helping-your-stars">Hjälper du dina stjärnor?</h4>

Inte sällan hör man studerande i Astrologi uttrycka sin förargelse över det sätt på vilket stjärnorna arbetar. De klagar över att de onda direktionerna alltid är punktliga och markerade i sin verkan, medan mycket ofta de goda direktionerna tycks ha litet eller inget inflytande och de undrar varför. Har du någonsin insett att du omöjligen kan få någonting för ingenting, inte mer än du kan skapa någonting av ingenting. Detta håller streck vare sig du vill ha ett bröd, en position, tjänster, eller någonting annat. Om du någon gång tycks få någonting utan att betala för det, kommer du att tvingas betala för det senare, och betala med ränta, ty det är naturens lag om Rättvisa att ingenting kan ges för ingenting. Det måste finnas en motsvarighet på ett eller annat sätt, vågskålarna kan tippa över i en riktning under lång tid, men lika säkert som pendeln svänger lika till varje sida av den neutrala punkten, lika säkert kommer rättvisans vågskålar att svänga, och svänga tills dess balansen är uppnådd.

Detta håller streck i Astrologi, det sägs att ”Gud hjälper den som hjälper sig själv”, du kan också säga att stjärnorna hjälper den som hjälper sig själv, ty de är Guds ministrar och det borde alltid hållas i minnet att stjärnorna visar endast tendenser, de markerar tidpunkter när tillfällen är mogna, men de framtvingar aldrig under några omständigheter att handla si eller så, eller på något annat sätt. Men direktionerna är inte heller slumpmässiga händelser, de är läxor och erfarenheter för oss, vilka vi kan begagna oss av, eller ej, allt eftersom vi väljer inom vissa gränser. Till exempel, kommer Månen till en kvadratur med Mars, och den kommer att ge oss möjligheten att förlora vår behärskning, och därigenom hamna i svårigheter, när sedan svårigheterna är över och vi sätter oss ned för att reflektera över tilldragelsen kommer vi sannolikt att säga till oss själva: Nå, vilka dårar vi var som tillät en sådan liten sak att tilltyga vår lycka. Å andra sidan om den studerande i Astrologi använder sin kunskap på ett ändmålsenligt sätt, då borde han veta vad Månen kvadratur Mars verkan kommer att vara, han borde besluta sig på förhand för att vara lugn och säga: Här är en möjlighet för mig att behärska mina stjärnor. Jag skall behärska mitt humör så att oavsett vad som sker, skall jag bibehålla min jämvikt. När sedan möjligheten dyker upp att förlora behärskningen kan han stå fast. Fastän han kan känna passionerna svalla inombords, kan han förbli tyst utåt, behålla sin kallblodighet och när faran är över kommer han att ha vunnit en seger och lärt sig den läxa som det var avsett att han skulle lära sig. Eller anta att det är en kvadratur mellan Månen och Saturnus, detta kommer att förorsaka människor att oroa sig och se till livets mörka sida, men astrologistuderanden kan säga till sig själv när en sådan konfiguration nalkas: Nej, jag skall inte oroa mig, att oroa sig kommer inte att hjälpa saken, det hindrar, eftersom det tar ifrån mig all min styrka, varmed jag annars skulle kunna övervinna betingelserna. Jag skall se till sakens ljusa sida och se vad jag kan göra för att bota detta besvär.

De flesta ting vi oroar oss för inträffar faktiskt aldrig, och om den studerande kan lära sig att under denna planetariska direktion behålla sin jämvikt, att sluta oroa sig, då har han bemästrat sina stjärnor och lärt sig en viktig läxa. Alltså, om han hjälper sina stjärnor genom att lära sig de läxor som de strävar efter att lära honom, kommer inte de onda direktionerna att ha samma makt över honom än om han helt enkelt sätter sig ned och knäpper sina händer och säger: ”Nå, det kan inte hjälpas, jag befinner mig under onda direktioner och naturligtvis måste saker och ting gå fel in i varje detalj”. Det finns i horoskopet en dominant faktor, nämligen, den Individuella Viljan, håll i minnet att horoskopet visar endast tendenserna och har ingen som helst makt att tvinga dig, tvånget finns inom dig själv. Du är, till syvene och sist, den dominanta faktorn i horoskopet, och kan genom ett utövande av tillräcklig viljestyrka behärska dina stjärnor. Det medges att vi alla är svaga, och därför inte i stånd att utöva den nödvändiga viljestyrkan vid alla tidpunkter, men det är exakt därför dessa onda direktioner sänds till oss, för att sätta oss i stånd att kultivera en starkare vilja att göra rätt sak vid rätt tillfälle och det beror på oss själva huruvida vi skall tvingas av yttre omständigheter eller av vår egen inre vilja. Det är säkert det ändamålsenliga sättet, och astrologistuderandena mer än alla andra människor borde vara i stånd att vägleda sina liv tryggt bland existensens klippor och grund: eftersom de har blivit ändamålsenligt varnade, vet de vad som väntar, och de borde bereda sig på det.

Å andra sidan frågas: Varför bringar inte de goda direktionerna ett motsvarande mått av fördel? Och svaret på den frågan är, med anledning av samma brist på samarbete. Det är absolut lika nödvändigt att hjälpa våra stjärnor i en riktning som att hindra dem i den andra. Saknar du anställning med kanhända familjekassan på upphällning och inga medel i sikte varmed den kan fyllas på, men har dina förhoppningar koncentrerade på en stark gynnsam konfiguration såsom kanske en trigon från den progredierade Månen till Sjätte Husets härskare eller Solen? Under dessa betingelser känner du dig säker, från en astrologisk ståndpunkt, att du kommer att erhålla en god position som kommer att placera dig i goda omständigheter. Nåväl, du kan vara säker på att tillfället kommer, men förvänta dig inte att det skall läggas i ditt knä utan en enda ansträngning från din sida, om en sak är värd att ha och värd att eftersträva, är det värt att företa de yttersta ansträngningar för att få den, ignorera ingen detalj, klä dig noga, men inte pråligt när du går till individen som har makt att bevilja tjänsten, kom ihåg att de första intrycken är viktiga, ha all din ammunition redo i form av rekommendationer och allt annat som du skulle ha om du inte vore beroende av en astrologisk aspekt för att hjälpa dig få positionen. Använd alla ändamålsenliga medel för att göra intryck på din emotsedde arbetsgivare med din förmåga och du kan lita på att din ansträngning kommer att vara framgångsrik, ty du har hjälpt dina stjärnor, du har gripit din möjlighet. Eller, står du i begrepp att inlåta dig på ett riskfyllt affärsföretag med någon annan och känner dig mycket självsäker eftersom Månen är i trigon till Solen och Venus i Sjunde Huset? Var aktsam på att du inte lägger din försiktighet åt sidan för den sakens skull, tänkande att under en sådan direktion ingen kan inträda i ditt kompanjonskap som inte är den rätte. Om du gör det, försummar du din del och du kommer inte att ha något som helst skäl att skylla på stjärnorna om det visar sig att individen inte är allt du förväntade dig att han skulle vara. Inget behövs i världen i dag i samma grad som sunt förnuft, och detta är tillämpligt på astrologins område, såväl som alla livets områden. Möjligheten kan liknas vid en kälkbacke mellan oss själva och våra begär, det är nödvändigt för oss att företa en adekvat inledande ansträngning i avsikt att ge fart åt vår kälke på denna lutning, men när vi väl gjort vår del, så kommer allt att förlöpa smidigt under gynnsamma direktioner, ty då är stjärnorna med oss för att göra intryck på andra för vår räkning, eller att stärka vår genomträngande kraft så att vi kan veta vad som är bäst för oss.

Om du med visshet vill veta styrkorna hos direktioner, även transiter, som vi kallar de faktiska positionerna hos stjärnorna i skyn, ta en efemerid och anteckna Månens aspekter för den gällande månaden. När Månen är i opposition till Mars kommer du att finna en allmän brist på energi och ambition hos människorna, de skulle snarare riva ned än bygga. När vi har en konjunktion mellan Mars och Månen, kommer människorna att vara aktiva och energiska, men impulserna snarare än förnuftet kommer att styra, följaktligen kommer de ej att uträtta mycket gott, och kan göra skada utan avsikt. Men när Mars och Månen är i trigon, kommer det att finnas ett allmänt begär hos människor att göra någonting av konstruktiv natur, och de kommer att röna framgång i sådana ansträngningar. Och sist, men inte minst, när Månen är i kvadratur till Mars kommer den att göra människor retliga, oförnuftiga, och ohanterliga.

### <h3 id="chapter-19">Kapitel XIX: Sinnet och den härskande planeten</h3>

Om vi önskar studera någons karaktär, läggning och temperament måste vi först inse att sinnet är den mänskliga personlighetens innersta kärna. Men karaktär, läggning och temperament beror inte så mycket på sinnets egenskap, huruvida det är skärpt, häftigt, och alert eller långsamt och trögt, utan mera på i vilka kanaler det använder för sitt uttryck. De största intellekt används ibland felaktigt till förfång för samhället och individen vilken sålunda missbrukar sitt gudomliga arv, medan ett långsamt och mycket underlägset sinne kan sörja för många i ringa men kärleksfull ödmjukhet och därigenom skörda kärvar av själslig tillväxt. Således är det inte tillräckligt att bestämma mentalitetens egenskap, vi måste också säkerställa vad som är dess uttryckskanal. För att grundligt bedöma detta eller någon annan fråga innefattar verkligen betraktandet av horoskopet som helhet, separat och oberoende av dess betydelse för alla andra frågor. Men på ett allmänt sätt kan karaktären och läggningen läras från Solen, Månen, Merkurius, Ascendenten och de härskande planeterna.

Det har blivit många astrologers sedvänja att ta det stigande tecknets herre som horoskopets härskare. Det är riktigt i medicinsk astrologi eftersom Ascendenten representerar kroppen, men när vi vill bedöma karaktären vilken är kombinationen av alla genom livets horoskops hjul fokuserade krafter är det en annan sak. Vi måste då finna den planet som har det mest dominerande inflytandet i livet och den behärskar då livet utan hänsyn till om den är Ascendentens härskare eller ej. För att finna den planeten se först till Ascendentens herre. Om han är eleverad, väsentligen upphöjd eller angulär och starkt aspekterad, kom ihåg, att det inte har någon betydelse huruvida aspekterna är goda eller dåliga så länge som de är nära och rikliga (ty om det endast vore de goda aspekterna som gjorde härskaren så skulle det endast finnas goda människor i världen. Men vi vet att det finns människor av alla karaktärsskiftningar och därför är det nödvändigt att välja härskaren enligt aspekterna, utan hänsyn till huruvida de är goda eller dåliga), och framför allt, om aspekterna är nära, då är Ascendentens herre också den härskande planeten, ty han kommer att utöva det starkaste inflytandet i livet.

Å andra sidan om en planet är högre eleverad än Ascendentens härskare, om den är exalterad, väsentligt upphöjd eller placerad i en vinkel och dess aspekter är rikligare eller närmare än Ascendentens herres aspekter, bedöm då att den planeten kommer att vara horoskopets härskare och utöva ett dominerande inflytande i livet utan hänsyn till det faktum att den inte är det stigande tecknets härskare

Men om det finns två planeter som ligger jämsides i kapplöpningen om att bli härskare, så att säga, utan någon större markerad skillnad till fördel för den ena eller andra så att det är svårt att göra ett val, förkasta inte en fullständigt och välj den andra, ty då kommer de båda att vara mycket aktiva i livet och måste klassas som samhärskare.

#### <h4 id="influence-of-ruling-planets-well-aspected">De härskande planeternas inflytande när de är välaspekterade</h4>

Solen som härskande planet - När den vitala, modiga och ambitiösa välaspekterade Solen är härskare, ger den värdighet åt hela naturen, en upphöjd stolthet som inte skulle nedlåta sig till någonting småsinnat, gement eller nedsättande, ett fint och högsint mod som ibland kan visa sig lika mycket genom att övermodigt ignorera attackerna från en motståndare vilken han betraktar som djupt ovärdig hans uppmärksamhet såväl som genom en kamp till döden för en princip. Det finns ett intensivt krav på erkännande och ledarskap som kommer att göra det mycket svårt för honom att inta en underordnad position, också en intensivt varmhjärtad, tillgiven och demonstrativ natur.

Venus som härskande planet - När den förfinade, luxuösa och musikaliska välaspekterade Venus är horoskopets härskare ger den en öm, kärleksfull, även älskande natur som kräver kärlek som vi alla begär luft, ty kärleken är sådana människors själva livsanda. De ar yttrrligt förtjusta i barn och har vanligen många husdjur vilka tjänar som vägar för deras uttryck av kärlek. De är också nöjeslystna och förtjusta i socialt umgänge, skickliga och artistiska i sina idéer och i inredningen av sina hem. De älskar juveler och allt som bidrar till skönhet i livet, de är luxuösa i all sin smak, mycket älskvärda och mycket omtyckta av alla, deras största fel är en omåttlig kärlek till maklighet och en motvilja mot att smutsa ned sina händer.

Merkurius som härskande planet - När Merkurius, förnuftets, uttryckets och fyndighetens planet är välaspekterad behärskare av livet ger den ett skärpt, snabbtänkt sinne som kräver kunskap liksom en törstig man kräver vatten och upptager den med lätthet, ett sinne som, till synes utan ansträngning, löser de mest invecklade problem. Således finns det förmåga i de olika intellektuella områdena, vetenskap och litteratur , men dessa människor är också mycket skickliga och kraftfulla talare och har en utomordentlig skicklighet så att de vanligtvis kan ägna sig åt vad som helst . De tycker om att resa och är mycket framgångsrika som försäljare och agenter.

Månen som härskande planet - När den romantiska, fantasirika och rastlösa välaspekterade Månen är behärskaren av livet, är människor födda under dess inflytande sannerligen oroliga andar och gräset tycks dem alltid grönast på andra sidan staketet. Därför har de ett överväldigande begär efter resor och förändring som vanligen inte tillåter dem att stanna på en plats längre än nödvändigt för att förtjäna de pengar som kommer att sätta dem i stånd att gå till nästa plats. De har en mycket rik och livlig fantasi och en romantisk natur helt och hållet främmande för varje praktiskt bemödande, liknöjda, rastlösa och ostadiga som det tidvatten vilket kommer och går, vrakgods på livets hav. De är i allmänhet mediala, fastän oftast på ett omedvetet sätt, men i övrigt ganska harmlösa fastän ytterst oansvariga och opålitliga när det gäller allt som kräver en ansträngning.

Saturnus som härskande planet - När den allvarliga, skarpsinniga och djupsinniga välaspekterade Saturnus är behärskare av livet, är människor födda under dess inflytande djupsinniga, tankfulla och allvarliga till sin natur. De har en skärpt ansvarskänsla och är fulla av omtanke, följaktligen tillförlitliga och pålitliga rådgivare, de är systematiska, ordentliga, och har god praktisk organisationsförmåga, måttliga i sin smak, försiktiga och sparsamma till en viss gräns, rättvisa i högsta grad, men deras rättvisa är grym, hård och oförmildrad utan minsta grad av nåd. De är dämpade, sansade och exemplariska i sina liv men de har varken nåd eller medlidande med dem som är oförmögna att övervinna fel eller vanor eller som i övrigt begår förseelser mot samhällets lagar. De har litet eller inget intresse för nöjen eller andras sällskap och håller sig och sina tankar för sig själva, de är högt respekterade, uppskattade och betrodda i samhället men är varken intresserade av eller förtjänta av sina medmänniskors kärlek.

Jupiter som härskande planet - När den jovialiska, snillrika och generösa välaspekterade Jupiter är behärskare av livet, är människor födda under hans inflytande besjälade av ett begär efter ära, respekt och uppskattning i sitt samhälle. Därför aspirerar de på att vara stöttepelare inom kyrka, lag, eller att fylla en upphöjd position i talarstolen, misslyckas de här söker de sig företrädesvis till ett av yrkena som advokat eller läkare. De är hjärtliga, snillrika människor med ett jovialiskt leende och ett kraftigt handslag som gör en glad att möta dem vart de än går, så de är alltid välkomna. De är laglydiga och rättvisa men böjda för att låta nåd gå före rätt, och medan de själva lever tadelfria liv är de vänliga, förlåtande och överseende mot dem som har en svagare moral och vars liv fläckas av synd och brott, följaktligen är de filantropiska och alltid redo att ge åt barmhärtighetsverk och välgörenhetsarbeten. De är inte endast respekterade och uppskattade utan älskade av det samhälle där de vistas.

Mars som härskande planet - När den entusiastiska, energiska, konstruktiva och militanta Mars är den välaspekterade behärskaren av livet, är människor födda under hans dynamiska strålar ivriga på livets kamp och strid. De besjälas av ett eldigt begär om att erövra världen. För dem är det inte så mycket en fråga om vad de gör så länge som det medger ett adekvat utlopp för den konstruktiva energi som, bildligt talat, hotar att spränga dem såvida den inte frigörs. Ju större och svårare företaget är, ju mer fröjdar de sig, följaktligen blir de civilisationens pionjärer och banbrytare, de ingenjörer och entreprenörer som bygger våra städer och de landsvägar och bivägar som förbinder dem, som utvecklar världens resurser och överlämnar dem åt oss andra att använda sig av. De har extremt svårt att tåla inskränkningar och kommer inte att medge något obefogat ingripande i sina planer och metoder. Dessa människor styr andra och böjer dem för sin vilja bara genom kraftens pisksnärt ty de har varken takt eller diplomati utan vinner genom att de har makten. De tjänar pengar med lätthet och förbrukar dem lika slösaktigt och dåraktigt. De är extremt extravaganta och när omkastningar kommer är de utslagna för ögonblicket men de förblir aldrig utslagna, den outtröttliga inre kraften åstadkommer snart rehabilitering och med den gör sig de gamla vårdslösa vanorna åter gällande. De är vanligen dumdristiga i högsta grad, följaktligen benägna för olyckor och ett våldsamt slut.

Uranus som härskande planet - När den originella, romantiska och excentriska välaspekterade Uranus är behärskar livet är karaktären ideell, okonventionell och utopisk. Dessa människor är i allmänhet i avsaknad av tålamod med de konventionella levnadssätten och beslutsamma i sina ansträngningar och bemödanden om att bryta samhällets fjättrar och leva ett bohemiskt liv. De är fulla med manier och ofta hängivna åt ovanliga trosföreställningar, för avancerade för majoriteten. På samma gång är de pionjärer av en ny tidsålder i vilken många av de idéer vi nu betraktar som utopiska kommer att modifieras så att de kommer att hyllas av alla. Dessa människor är också världens uppfinnare, i samklang med de högre världar varifrån deras idéer utgår från det Gudomliga Sinnet för att falla ned på sinnena hos dem som är tillräckligt sensitiva för att förstå dem och utveckla dem för mänsklighetens användande. Uranierna är mycket halsstarriga och alltid redo med ett argument att försvara sina idéer och trygga en konvertit till sina kulter, konstiga i fråga om klädsel, i fråga om föda, i fråga om idéer, de är en klass för sig.

Neptunus som härskande planet - När den ockulta och mystiska välaspekterade Neptunus behärskar livet har vi en person av högst säregen styrka vars ledande kännemärke är ett underligt uttryck i ögonen som måste ses för att uppskattas. Det är som om han såg rakt igenom vad som än stod framför honom, men det är inte nödvändigt att diskutera denna typ ty det finns så få att de mycket sällan påträffas av den genomsnittlige astrologen och endast en ockultist kan bedöma en annan ockultist.

#### <h4 id="influence-of-ruling-planets-afflicted">Inflytandet av de skadade härskande planeterna</h4>

När behärskaren av livet är skadad av konjunktionen, parallellen, kvadraturen eller oppositionen från de andra planeterna, särskilt från olycksbringarna - Saturnus, Mars, Uranus och Neptunus - påverkar de livet på ett ogynnsamt sätt vilket kan sammanfattas av följande:

Solen som härskande planet - När den fega och arroganta skadade Solen är behärskaren av livet, är människor födda under hans försvagade inflytande egoistiska i högsta grad, fulla av skryt, dryghet och arrogans. Om de erhåller auktoritet över någon som de tror att de kan injaga fruktan hos kommer de att härska över en sådan underlydande med en spira av järn, trampa på hans ömmaste känslor utan att ansättas av samvetsbetänkligheter eller skrupler, men om de själva kommer under en annans auktoritet kommer dessa ryggradslösa veklingar att svansa, smickra och sörja för sin herres obetydligaste infall fastän de hatar honom med ett intensivt hat vilket endast hålls i schack av deras fruktan. De kryper och krusar vid det svagaste ogillande fastän de är redo att hoppa på och förgöra honom om de bara vågade. Det är signaturen på en av de föraktligaste karaktärerna på skalan.

Venus som härskande planet - När den ovårdade, tröga och lata skadade Venus är horoskopets härskare är personerna sensuella och lastbara, osnygga och slampiga, med fördärvade, perversa smakriktningar och ytterst vanhedrande i sitt uppförande, de är sociala parasiter. De använder högljutt och obscent språk och är förtjusta i musik av skramlande, skränande natur. De älskar utsvävningar och orgier, deras tillgivenhet uttrycker sig som grova lustar, otyglade passioner, fri kärlek och moralisk perversitet. De frossar i paljetter och glitter, skrikiga, disharmoniska färger och billiga imitationer av skönhet och värde..

Merkurius som härskande planet - När den osannfärdiga, oärliga och klumpiga skadade Merkurius är behärskaren av livet är människorna under hans inflytande antingen helt och hållet mentalt osunda så att de måste hållas inspärrade för sitt eget bästa i ändamålsenliga institutioner, eller så är de så pass listiga att de är i stånd att dölja sin mentala partiskhet och lever på samhället som tjuvar, ficktjuvar, bankruttörer eller kriminella av liknande natur. De är veterligen osannfärdiga och föredrar att vilseleda andra framför att säga sanningen, även när det inte är till någon fördel för dem. De är antingen tröga i uppfattningen eller så fulländat listiga att de synes vara drivna av en rastlös kraft att tillägna sig det bästa från någon intet ont anande person . De utmärker sig som bondfångare, utpressare, och i liknande tvivelaktiga sysselsättningar. De är fullständigt opålitliga och oärliga i alla sina förbindelser, neurotiska och perversa, en ohyra på samhället. Dessa människor är också oförbätterliga skrävlare och alltid redo att kritisera, förtala eller förstöra andras anseende. De är ett hot mot samhället i alla sina aktiviteter.

Månen som härskande planet - När den föränderliga och visionära skadade Månen är behärskaren av livet gör den personerna extremt rastlösa och obenägna för arbete av något slag, nervösa och alltid i rörelse, om de inte kan resa från en stad till en annan, flyttar de från ett hus till ett annat och från en situation till en annan så ofta som möjligt och de ingjuter samma rastlöshet i vem de än kommer i kontakt med. Om skadorna är mycket allvarliga blir sinnet lidande och dess mentala faser överensstämmer med Månens förändringar.

Saturnus som härskande planet - När den morbida, melankoliska och illvilligt skadade Saturnus är behärskaren av livet berövar han livet all glädje och glans så att dessa människor blir eremiter och melankoliska misantroper, så gnidiga och giriga att de kommer att låta sig själva svälta och försaka livets bekvämligheter även när de har rikliga tillgångar för att tillfredsställa dem. De är grymma, hårda och misstänksamma mot andras handlingar och motiv och om de börjar arbeta som detektiver blir de mänskliga vesslor, blodhundar vilka kommer att jaga sitt byte till döds och glädjas över hans elände. Om någon hindrar sådana människor kommer de att hysa agg för alltid till dem för alltid och sikta på att ge igen, om det så tar en livstid. Men dessa människors slut är alltid dåligt, förr eller senare lurar de sig själva och går i de fällor de gillrat för andra. De dör vanligen en skamlig död och världen drar en suck av lättnad när de går bort.

Jupiter som härskande planet - När den håglösa och egoistiska skadade Jupiter är behärskaren av livet, är individen ofta en parasit på samhällets träd, en spelare, bondfångare och spekulerare, lekfull, praktlysten och skrytsam, han bär uppseendeväckande klädsel, oäkta juveler och billiga ädelstenar. Man möter honom ofta i biljardhallar, på kapplöpningsbanorna och liknande platser, beredd att spela poker eller spela på hästarna tillhör hans favoritsystem för att förtjäna sitt uppehälle, han är mycket högljudd och egoistiskt angelägen om att tilldra sig uppmärksamhet oavsett på vilket sätt det sker, han figurerar ofta i rättegångar med på grund av tvivelaktiga affärsoperationer, omoraliska handlingar eller obetalda räkningar, ty han är fulländad i att erhålla kredit för allt han vill ha och betalar aldrig priset för sin kostsamma smak om där finns något sätt att undvika att betala sina räkningar. Bland arbetarklassen uppträder han vanligen som demagog eller agitator, uppeggande till strejker och upplopp, men alltid redo att sälja ut en strejkande fackförening till arbetsgivarna. Vi finner dem bland de typiska italienska ”padrones”, som exploatörer vilka betalar svältlöner, och i liknande sysselsättningar.

Mars som härskande planet - När den arroganta, egoistiska och dumdristiga mars är behärskaren av livet är individen en egoist av renaste vatten, tvungen att uppnå sina önskningar med våld eller förstörelse om andra medel misslyckas, han föredrar faktiskt att skrämma andra att utföra sin vilja snarare än att de underkastar sig utan motstånd. Han är en första klassens slavdrivare, avdelningschef vid järnvägen, på en byggarbetsplats och liknande platser, en lögnare, skrävlare, skränfock eller slagskämpe, en våghals villig att riskera sitt och andras liv i varje ögonblick och i varje företag.

Uranus som härskande planet - När den envisa, nyckfulla och oberoende skadade Uranus är behärskaren av livet är mentaliteten vanligen så besatt i en eller annan riktning att sådana människor blir fanatiker och i allmänhet finns det också en överdriven sensualitet och pervers smak. De är alltid redo och ivriga att argumentera som ett medel att ge luft åt sina idéer men de är så pass hypnotiserade av sin egen särskilda mani att de aldrig kan övertygas och kan aldrig se när argumentet går emot dem. De ansluter sig alltid till de mest radikala och okonventionella idéerna.

Neptunus som härskande planet - När den mediala, neurotiska och självsvåldiga skadade Neptunus är behärskaren av livet är personerna drömska, neurotiska och negativa till sin natur, fallna för att bli medium för från kroppen lösgjorda andar eller även att bli besatt av dem. De kommer sannolikt att utveckla psykiska krafter av lägre grad såsom ofrivillig klärvoajans, skådande i kristallkula, etc., och om de är oförmögna att förkovra dessa egenskaper simulerar de ofta medialitet och andra psykiska gåvor i syfte att dupera och bedra andra. De har en stark förmåga att imitera och blir med lätthet fulländade i att bedraga..

#### <h4 id="signs-as-mental-significators">Tecknen som mentala signum</h4>

När de kardinala tecknen, Väduren Kräftan, Vågen och Stenbocken, befinner sig på vinklarna, det vill säga, Ascendenten, Mitthimlen, Fjärde och Sjunde Huset, är det en allmän indikation på att individen är mentalt alert, snabb att sätta sig in i en idé, aktiv och entusiastisk i vilket arbete han än företar sig, en som har organisationsförmåga ledaregenskaper och är i stånd att föra till framgång vilket vågstycke han än kan påbörja, en djärv, modig okuvlig ande. Detta gäller särskilt när många planeter är i Kardinala Tecken och dessa människor kan klassas som världens affärsmän.

När de fixerade tecknen, Oxen, Lejonet, Skorpionen och Vattumannen befinner sig på vinklarna indikerar det ett tankfullt men långsamt och träget slags sinne som kräver tid för att kommat till ett beslut. De ser sig alltid väl för men när de har bestämt sig håller de fast vid den utstakade kursen med ett anmärkningsvärt tålamod och en uthållighet som till slut försäkrar om framgång. De är mycket pålitliga och man kan lita på att de håller sitt ord eller uppfyller sina förpliktelser. Deras principiella fel är att de är för fallna för att hamna i slentrian och bli trångsynta. De är mycket originella och kan klassas som världens affärsmän. Dessa tolkningar gäller särskilt när många planeter är i Fixerade Tecken.

När de rörliga tecknen, Tvillingarna, Jungfrun, Skytten och Fiskarna, befinner sig på vinklarna är sinnet flyktigt och ytligt, vacklande och mångsidigt. Dessa människor är ofta mycket snabba att fatta en springande punkt och fatta ett beslut, men lika snara att glömma och att ändra sin mening. De är fulländade imitatörer och simulerar ofta dygder eller förmågor som är helt och hållet främmande för deras natur. De påverkas lätt av känslans vindar, ena ögonblicket kan de vara högeligen upprymda över någon liten sak och nästa nedtrycker ett obetydligt bekymmer dem till marken. De är obeständiga och opålitliga i alla sina förbindelser med andra eftersom de inte vet sin mening två minuter i följd. De utgör agenter och mellanhänder i världen och intar en underordnad eller tjänande position. Dessa tolkningar är synnerligen lämpliga när många planeter är i Rörliga Tecken.

#### <h4 id="mental-effects-of-rising-sign">Den stigande solens mentala inverkan</h4>

När det inte finns några planeter på Ascendenten har de stigande tecknen ett betydande inflytande på typen av sinne.

Väduren stigande ger en energisk, entusiastisk och ambitiös typ av sinne, men böjd för överilade och impulsiva handlingar och ett häftigt temperament.

Oxen stigande ger en envis, halsstarrig och självisk natur, avundsjuk, girig och illvillig när den är uppbragt.

Tvillingarna stigande ger ett snabbt, alert och mångsidigt sinne, med lätthet anpassningsbart till betingelser men så pass flytande att det saknar den förmåga som är absolut väsentlig för ihållande ansträngning och varaktig framgång.

Kräftan stigande ger en negativ, fantasirik och mottaglig typ av sinne, ibland av rätt morbid natur, reserverad och misstrogen, men när en sådan person har beslutat sig för att göra någonting är han vanligen mycket angelägen i att hålla fast vid sina idéer, medkännande, gästfri och vänlig.

Lejonet stigande ger ett uppriktigt, öppet, ambitiöst sinne, en kraftfull vilja och en stolt, hedervärd och vänlig läggning men böjd för att vara häftig, hetlevrad, sensuell och fallen för att gå till ytterligheter.

Jungfrun ger ett kritisk, beräknande och snillrikt sinne, i stånd att utveckla idéer i överflöd men vanligen i avsaknad av initiativet att verkställa dem såvida de inte sporras av andra. Dessa människor är mycket själviska, självcentrerade och reserverade. De anförtror sig inte åt andra människor och de blir sällan verkligt intima med någon.

Vågen stigande ger en maklig men vänlig och medkännande typ av sinne som är oförmögen att greppa eller ta itu med livets krav. Därför driver dessa människor längs livets ström, tar för sig så mycket de kan av det goda och gör alla ansträngningar för att undvika det svåra. De kräver gillande, dyrkar sina vänner och är vanligtvis nära lierade med dem.

Skorpionen ger en tvåfaldig typ av sinne. Detta är ett av de mest mystiska av de tolv tecknen. Ibland symboliseras det av en örn representerande den högtsträvande, aspirerande typen svävande högt såsom örnen gör in i etern. Vid andra tidpunkter exemplifieras det som en orm vilken krälar i stoftet, och återigen som en skorpion. Det finns också betydande ockult innebörd i det faktum att ormen har stinget i sitt huvud och skorpionen har sitt i sin stärt. Men för ifrågavarande syfte kommer vi att bedöma de två senare som en.

Den första typen när Skorpionens representeras av örnen är tankfull, reserverad och böjd för högtsträvande ideal, värdig i sitt uppträdande, stolt och med perfekt kontroll över humöret. Dessa människor är mycket reserverade och behåller i allmänhet sina tankar för sig själva.

Den andra typen när Skorpionen representeras av ormen är helt och hållet olik, bedräglig, klipsk och hemlighetsfull, outgrundlig, sensuell och oförlåtande, svartsjuk och passionerad, med en mycket skarp tunga och ett eldfängt humör.

Skytten stigande ger ett energiskt, aspirerande, välvilligt sinne men i rätt stor avsaknad av ambition. Dessa människor är vanligen eldiga och tillgivna till sin läggning men ibland mycket demonstrativa.

Stenbocken stigande ger en taktfull, diplomatisk, djup och tankfull typ av sinne men självisk, avundsjuka och girig. Dessa människor är fallna för att hamna i slentrian och bli mycket trångsynta, och när de har motgångar hyser de agg och planerar hämnd. De är självsäkra och ihärdiga i vad de än företar sig.

Vattumannen stigande ger ett gott intellekt, en vänlig, medkännande och human läggning, men dessa människor är mycket originella och oberoende, de kommer inte att medge något obefogat ingripande i deras påfund och fullfölja sin egen kurs utan hänsyn till vad andra säger eller tänker, ibland även mot sitt eget förnuft endast för att hävda sitt oberoende.

Fiskarna stigande ger en sentimental och romantisk typ av sinne, benägen för oro och rastlöshet, fallen för att vända sig till det ockulta, och till mystiska idéer. Sinnet är också mycket sensitivt och uppfattar ofta andras betingelser med en verkan som oroar och bringar individen ur jämvikt.

### <h3 id="chapter-20">Kapitel XX: Din lycka i livet</h3>

Hälsa, välstånd och glädje är för de flesta människor livets primära mål, och vem som än har dem betraktas med rätta som gynnad av lyckan, fastän som vi har bemödat oss om att visa, lycka är mycket nära förbunden med förtjänst, och vi har gjort oss förtjänta av vad vi har antingen i detta eller föregående liv och vad vi saknar i tur eller förmåga kan vi förvärva i detta eller senare liv genom att använda våra möjligheter väl.

Hälsa och sjukdom, yrkesmässig förmåga, social och finansiell framgång, äktenskap, etc., visas i horoskopet som sammanfattas på följande sidor.

#### <h4 id="health-and-disease">Hälsa och sjukdom</h4>

Hälsans och sjukdomens ämne belyses grundligt i den del av boken som har att göra med medicinsk astrologi, men de som inte bryr sig om att fördjupa sig i ämnet kommer att finna följande allmänna anvisningar vara till hjälp för att bestämma i vanliga frågor.

De huvudsakliga indikationerna på hälsa och sjukdom är Solen, Månen och Ascendenten, tillsammans med planeterna i Första Huset eller just ovanför Ascendenten. Zodiakens tolv tecken förlänar en vitalitet av olika grader och när det inte finns några planeter nära det stigande tecknet är detta av mycket större vikt än annars. Tecknen kan klassificeras som följer:

Väduren, Oxen, Lejonet, Skorpionen och Skytten är starkt vitala tecken.

Tvillingarna, Jungfrun, Vågen och Vattumannen är måttligt vitala.

Kräftan, Stenbocken och Fiskarna är tecken av svag vitalitet.

Både Solen och Månen påverkar hälsan i alla horoskop, men Solen är det särskilda tecknet på mannens hälsa och Månen fyller samma funktion i en kvinnas horoskop. Således, om en pojke föds vid en Nymåne som är en total förmörkelse, kommer han att ha mycket små chanser att överleva. Detsamma kan sägas om en flicka född vid Fullmåne om det är månförmörkelse.

Om Solen är stark genom tecken, välaspekterad av Mars eller av lyckobringarna, om han är i primär dignitet, exalterad eller eleverad i ett manligt horoskop, indikerar den att den har en stark vitalitet och förebådar ett liv välsignat med god hälsa. Om Månen är placerad på liknande sätt i en kvinnas horoskop följer samma verkan.

Å andra sidan om himlakropparna är i svaga tecken i Sjätte eller Tolfte Huset eller skadade av Saturnus, Mars, Uranus eller Neptunus, är vitaliteten svag och mycken sjukdom kommer att uppstå såvida man inte från barndomen, iakttar aktsamhet och följer hälsans och hygienens lagar. Man måste hålla i minnet att horoskopet visar endast tendenser som ofelbart utvecklar sig om vi bara driver omkring på livets vågor. Men å andra sidan, visar det att den mänskiga viljans faktor, som är gudomlig kan inträda och genom lämpliga bemödanden i rätt riktning korrigera, begränsningarna åtminstone i stort . .

Det är en god indikation på hälsa när ett starkt tecken stiger med Jupiter eller Venus nära Ascendenten och välaspekterad. Men om ett svagt tecken är på östra horisonten, och livskrafterna dessutom uttöms av Saturnus, Uranus eller Neptunus i det stigande tecknet, förutses ett liv i lidande.

Med hänsyn till Mars har man funnit att hans närvaro på Ascendenten stärker kroppskonstitutionen när han är välaspekterad men predisponerar för feber eller inflammatoriska krämpor när han är skadad.

Det borde förstås att Solen, Venus, Merkurius, Månen och Jupiter inte skadar utom genom kvadratur eller opposition, varemot Saturnus, Mars, Uranus och Neptunus konjunktion och parallell betraktas som ogynnsam såväl som kvadraturen eller oppositionen.

Skadorna från de kardinala tecknen, Väduren, Kräftan, Vågen och Stenbocken, indikerar akuta sjukdomar som vanligtvis har sitt förlopp och inte lämnar några särskilda spår.

Skadorna från de fixerade Tecknen, Oxen, Lejonet, Skorpionen och Vattumannen, indikerar organiska eller ärftliga tendenser vilka är svåra att övervinna och oftast blir kroniska.

Sjukdomarna som indikeras av de rörliga tecknen, Tvillingarna, Jungfrun, Skytten och Fiskarna, kan förändras. De kan helt och hållet övervinnas eller ta sitt förlopp tills de blir kroniska, enligt det mentala temperamentet hos individen i vars karta dessa finns.

Olycksbringarnas, Saturnus, Mars, Uranus eller Neptunus platser, indikerar alltid svaga punkter i anatomin och Saturnus plats är särskilt känslig, oavsett huruvida han är skadad eller ej är det alltid en farofylld punkt. Genom att känna till de kroppsdelar som behärskas av de olika tecknen är det lätt att se var de svaga gränserna i den mänskliga hälsans kedja är belägna.

Väduren behärskar huvudet och ansiktet.
Oxen behärskar nacken och halsen.
Tvillingarna behärskar lungorna, armarna och skuldrorna.
Kräftan behärskar bröstet och magen.
Lejonet behärskar hjärtat och ryggens dorsala region.
Jungfrun behärskar de abdominala delarna.(buk, mage, underliv.)
Vågen behärskar njurarna och länderna.
Skorpionen behärskar könsorganen och ändtarmen.
Skytten behärskar höfterna och låren.
Stenbocken behärskar knäna.
Vattumannen behärskar fotlederna.
Fiskarna behärskar fötterna

Således om Saturnus är placerad i Lejonet kommer den att indikera att individen är utsatt för hjärtbesvär. Om den är i Fiskarna kommer den att indikera kalla fötter. Den heta och inflammatoriska Mars skadad i Väduren, tecknet som behärskar huvudet, skulle indikera en tendens till feber, och så vidare med de andra planeterna.

Det finns tre till nebulosa hörande punkter belägna i Zodiaken: Plejaderna i 29 grader Oxen, Ascelli i 6 grader Lejonet, och Antares i 8 grader Skytten. Om Solen och Månen finns på dessa platser och skadade av olycksbringare, var försiktig med ögonen, eller om en av olycksbringarna är på en av dessa platser skadande Solen och Månen håller samma bedömning streck.

Med dessa allmänna indikationer borde den ordinarie studeranden vara ha möjlighet att bedöma ett horoskop med avseende på hälsa och sjukdom och skulle en grundligare undersökning önskas, kommer ett studium av detta i delen rörande Medicinsk Astrologi att ge den nödvändiga informationen.

#### <h4 id="social-and-financial-fortunes">De sociala och finansiella framgångarna</h4>

Yrkeskallet, den finansiella framgången och sociala ställningen, likväl som andra frågor, borde bedömas utifrån hela horoskopet, men Andra, Åttonde, och Tionde Husen med deras herrar är de ledande och har den största betydelsen..

Andra huset indikerar vad individen genom sina ansträngningar gör sig förtjänt av. När Jupiter, Venus, Solen, Månen och Mars är välaspekterade och belägna i Andra Huset eller herre däröver attraherar de välstånd sammanfallande med dess aspekters antal och slutenhet och deras positioner vad beträffar dignitet, exaltering eller elevering. Men om Saturnus, Mars, Uranus eller Neptunus är eleverade och skadar Solen och Månen är det ett säkert tecken på finansiellt misslyckande.

Jupiter i Andra Huset är måttligt generös men Mars gör en slösare och följaktligen förbrukas pengarna han bringar ungefär lika hastigt som de förtjänas. Saturnus i Andra Huset, eller dess härskare, gör individen försiktig och sparsam men han kommer att finna det svårt att få det att gå ihop såvida inte Saturnus är i sitt exalteringstecken Vågen och välaspekterad av Jupiter, då kommer turen genom testamentsgåvor eller i livets senare del. Uranus i Andra Huset och i god aspekt till Jupiter eller Solen och Månen är en god indikation på finansiell framgång.

Åttonde huset: De planetariska inflytanden som bringar finansiell framgång genom individens egna ansträngningar när de verkar genom Andra Huset bringar pengar genom det äktenskapliga kompanjonskapet eller testamentsgåva när de verkar genom Åttonde Huset. Således indikerar Jupiter i Åttonde Huset pengar genom äktenskap eller kompanjonskap om den är välaspekterad av Solen, Månen, Venus eller Sjunde Husets herre. Men om den aspekteras av Saturnus eller Uranus visar den på testamentsgåvor. Mars i Åttonde Huset välaspekterad visar en make, maka eller kompanjon med goda inkomster men för frikostig. De andra indikationerna uppräknade som verkande genom Andra Huset kan likaledes tillämpas på Åttonde.

#### <h4 id="vocation">Yrke och kall</h4>

När majoriteten planeterna är välaspekterade och ovanför Jorden eller när Solen är i god aspekt med Månen och Mars är det i allmänhet lätt för individen att erhålla en plats och när Solen är i god aspekt till Jupiter ger den löfte om en lukrativ sysselsättning. Men när majoriteten planeter är nedanför Jorden, svaga och skadade, eller när Solen är i dålig aspekt till Månen, Mars eller Jupiter, är det vanligtvis svårt för individen att finna en anställning.

För att finna den anställning i vilken individen mest sannolikt kommer att röna framgång, betrakta naturen och betydelsen hos Husen och Tecknen som innehåller majoriteten av planeterna.

När majoriteten av planeterna är i Eldtecken, Väduren, Lejonet och Skytten, indikerar det som fördelaktiga de yrken i vilka metallerna och eld spelar en framskjutande roll, såsom maskinistens, ingenjörens, chaufförens, smedens, knivsmedens, frisörer, kirurger, soldater, också riskfyllda och farliga sysselsättningar.

Om majoriteten av planeterna återfinns i Jordtecken, Oxen, Jungfrun och Stenbocken, indikerar det framgång inom jordbrukande, trädgårdsodling, trädgårdsskötsel, land, gruvor, timmer, byggnadsmaterial och som byggmästare som åtar sig konstruktion och byggande av hus på entreprenad, affärsverksamhet i matvaror, både som basvaror och lagade rätter, såsom specerihandel, restauranger eller som spannmålshandlare, kemi, etc., också i tyger och beklädnadsvaror, i korthet allt som kommer från jorden för att nära, bekläda och skydda den fysiska kroppen.

Om majoriteten av planeterna är i Lufttecken, Tvillingarna, Vågen, och Vattumannen, indikerar det framgång i skrivande, litterära, eller artistiska strävanden, sysselsättningar som principiellt innebär begåvning och resor, såsom revisorer, bokhållare, agenter, arkitekter, civilingenjörer, mekanister och formgivare, föreläsare, vetenskapsmän, elektriker, flygare, uppfinnare, och alla liknande sysselsättningar vari sinnet är en principiell faktor.

Om majoriteten av planeterna är i Vattentecken Kräftan, Skorpionen och Fiskarna, borde individen söka sysselsättningar inom vilka vätskor är framträdande, såsom sjömän och fiskare, skeppsbyggare och skeppsredare, mariningenjörer, och andra sysselsättningar ombord på båtar, fabrikation av och handel med förfriskningar i vätskeform, etc.

Den härskande planeten har en väldig betydelse på livsverket, och de av de olika planeterna betecknade sysselsättningarna kan framställas som följer:

Solen som behärskare av livet indikerar en ledare - det kan vara för en stat som kung eller president, eller för en provins eller stad som guvernör eller borgmästare, eller som chef för ett företag, stort eller litet. När således Solen behärskar livet, i synnerhet om den är i Tionde Huset, indikerar den en styrande statlig position eller en anställning i ledande ställning.

Venus som behärskare av livet indikerar anställning i en artistisk kapacitet som musiker, sångare, teateragent, tillverkare av eller handlare i modeartiklar eller galanterivaror, spetsar, broderi och kvinnokläder, karameller och konfekt, blommor eller prydnadsföremål, etc.

Merkurius som behärskare av livet indikerar framgång i litteratur eller på ett podium som föreläsare, som tryckare, förläggare, eller bokhållare, såsom skollärare, expressbyråagent, brevbärare, affärsresande, stenograf, sekreterare, kontorsarbetare och alla andra skrivande och resande sysselsättningar.

Månen som behärskare av livet betecknar framgång som handelsresande, järnvägsanställd, resebyrå och andra positioner som har att göra med att transportera allmänheten, bilbyggare, hotellinnehavare, handlande i flytande varor, sköterskor, obstetriker. Så också fiskare, sjömän och andra anställda ombord på båtaroch inom skeppsbranschen.

Saturnus som behärskare av livet betecknar alla med jorden förbundna anställningar såsom jordbrukande, trädgårdsskötsel, gruvor, byggande och byggnadsmaterial, diplomater, domare, politiker, poliser, fångvaktare, detektiver, agenter i hemliga polisen och alla vars arbete uträttas genom oförmärkthet och strategi, nattarbetare och dem som är engagerade i långsamt, träget, mödosamt arbete.

Jupiter som behärskare av livet betecknar framgång inom de lärda yrkena, som advokater, domare, präster, ambassadörer, statsråd, senatorer, kongressledamöter eller andra positioner av förtroendeuppdrag, bankirer, finansiella förvaltare, välgörenhets- eller socialarbetare.

Mars som behärskare av livet betecknar yrken i vilka järn och vassa instrument används: kirurger, smeder, gjutare, ingenjör, soldater och andra farliga sysselsättningar.

Uranus som behärskare av livet betecknar anställningar inom vilka luft, elektricitet, tankekraft och snille är de förnämsta faktorerna, såsom uppfinnare, elektriker, flygare och de intresserade av övernormala eller överpsykiska ämnen såsom psykologi, frenologi, magnetism, gudomlig eller mental läkning, också i förbindelse med koperativa kolonier, socialism, och avancerade idéer om liv och levnadssätt.

Neptunus som behärskare av livet indikerar sysselsättningar involverande de ockulta, våta och psykiska elementen, också dem i vilka bedrägeri och knep frodas eftersom den äkta varan är så pass sällsynt. Dessa sysselsättningar omfattar astrologens, mediets och den klarsende. Neptunus alstrar också en del högeligen inspirerade musiker.

### <h3 id="chapter-21">Kapitel XXI: Äktenskap och barn</h3>

Det fanns en tid när (människan i tillblivelse) var manlig-kvinnlig och i stånd att avla barn utan en annans bistånd, men när en av den kreativa kraftens pol riktades uppåt till hjärnan och struphuvudet upphörde människan att vara tvåkönad och alltifrån den tiden har varje man eller kvinna tvingats söka sitt komplement för att utföra avlandet av barn. Därför instiftades äktenskapet av änglarna som ett sakrament och den heliga fortplantningsakten utfördes under deras överinseende i stora tempel vid vissa tider på året när de interplanetariska kraftlinjerna var fördelaktiga för fortplantning. Återstoden av tiden levde alla tillsammans i det kyska kamratskapets pardisiska sällhet. Därför var fortplantningen smärtfri och sjukdom och sorg var okända.

Men när människosläktet, under de fallna änglarnas, Luciferandarnas, vägledning, begynte att utöva den kreativa funktionen för nöjes skull, utan hänsyn till den stellariska strålen, inträdde döden och kvinnan började framföda sina barn i sorg och lidande. Ty fastän en präst lagligen kan viga människor, kan han, okunnig om det stellariska manuskriptet, inte se om den grundläggande harmonins nödvändighet för att i sanning förena två själar föreligger. Därför, lyckas tyvärr inte de flesta äktenskap ge den själsliga glädje och tillfredsställelse som präglar sanna makars kompanjonskap. Så finns också barnsbördens smärta vilken tillfälligt påfrestar samvaron och det ökade lidandet för egot som före födelsen bygger sin kropp under disharmoniska förhållanden. Säkerligen, en dryg pålaga att betala för okunnighet om den stellariska vetenskapen! Ännu värre, i den stora majoriteten av fall där människor verkligen känner till astrologi eller där de är informerade om dess uttalanden i deras fall, vägrar de att akta sig för dess varnande röst när den går tvärtemot deras önskningar. De hatar ofta även astrologen som har dumdristigheten att säga dem att sorg förestår om de gifter sig. Därför är det i bästa fall en otacksam uppgift.

Men denna fråga är på vårt nuvarande stadium av utveckling så viktig och den har så vittgående konsekvenser både för individen och för samhället, att det verkligen är ansvarslöst att lämna valet av äktenskapspartner åt slumpen. Lyckligtvis närmar vi oss Vattumannens Tidsålder och det råder ingen tvekan om att människorna då kommer att studera det stellariska manuskriptet, kanhända kommer de att inrätta av kyrkan eller staten upprätthållna äktenskapliga byråer, med inriktning på att vägleda den uppväxande generationen i rätt riktning. Om barn vars födelsehoroskop är harmoniska kunde besöka varandras hem och bli lekkamrater skulle tillgivenheten otvivelaktigt mogna till kärlek med åren. Då skulle inte äktenskap avsluta en romans som den olyckligtvis gör i för närvarande fullbordade giftermål, utan det skulle intensifiera kärlek och glädje år efter år. Tillgivenhetens band skulle växa sig starkare och bistå den själsliga utvecklingen hos dem under dess magiska förtrollning som inget annat förhållande kan.

Barn skulle då inte vara olyckor . De skulle älskas till livet och de skulle knappt sakna det himmelrike de hade lämnat ty de skulle i sina hem finna ett himmelrike på jorden. Därför ber vi om att tiden må komma när varje samhälle skall ha sitt på astrologisk grund bedrivna ämbetsverk där föräldrarna får lämna sina barns födelsedata och i gengäld erhålla namn och adress på ett annat barn som kommer att vara harmoniskt som äktenskapspartner. Om båda föräldrarna känner sig tillfredsställda med avseende på familjeförbindelser, etc., kunde barnen göras bekanta,, om inte, kunde andra namn föredras av byrån tills ett enligt både de sociala och astrologiska normerna passade blev funnet. Barnen kunde då bli lekkamrater, och det råder ingen tvekan om att med tiden deras tillgivenhet skulle växa till en kärlek som skulle tillfredsställa romansens ungdomliga stämning. Senare skulle ett idealiskt äktenskap kröna deras glädje.

Ej heller borde vi vänta på att kyrkan eller staten skulle ta initiativet. Om föräldrar som tror på astrologi skulle bilda en förening och upprätta en central byrå där deras barns horoskop kunde ordnas, grupperas och klassificeras med inriktning på att finna rätt makar åt dem, skulle inom tjugofem år tillräckligt många fall kunna redovisas, en sådan praktisk demonstration av astrologins värde skulle väcka människornas uppmärksamhet.

#### <h4 id="harmony-and-discord">Harmoni och disharmoni</h4>

Människan, säger Paulus, är ande, själ och kropp. Därför kräver blandandet av två varelser i fullkomlig harmoni att de överensstämmer på de andliga, moraliska och fysiska planet, i horoskopet symboliserade av Solen och Månen (Ande eller Ego), Mars och Venus (själ eller sex) och Ascendenten styrande den fysiska kroppen. Dessa signum sammantagna med tecknet på Sjunde Huset och planeterna däri visar den medfödda enigheten eller disharmonin vad beträffar det äktenskapliga förhållandet.

Den fysiska harmonin bedöms genom jämförelse av de två involverade planeternas stigande tecken. Eldtecken enas, så och jordtecken, lufttecken eller vattentecken. Men en person med ett eldtecken kan inte framgångsrikt gifta sig med en som har ett vattentecken eller jordtecken på Ascendenten. Det är som att blanda eld och vatten, eller hopa jord på eld. Eld kommer endast att förena sig med eld och luft. Människor som har vattentecken på Ascendenten kan harmonisera med en person som har ett jordtecken stigande, eller vice versa. Men varken jordtecken eller vattentecken kan blandas med den trefaldiga elden..

På det moraliska planet styrs förhållandet av Mars och Venus. Om Venus i en persons horoskop är i samma tecken och grad som Mars i en annan persons horoskop, kommer kärlek att uppstå vid första ögonkastet när de möts, men attraktionen kommer att vara sexuell och såvida det inte finns andra kraftfulla tecken på harmoni, kommer Mars att dominera Venus, i synnerhet om Mars är belägen i Sjätte Huset eller högt eleverad ovan Venus i den andra individens horoskop.

När Solen i en persons horoskop är på Månens plats i den andra individens diagram visas harmoni på det andliga planet.

Det idealiska äktenskapet behöver blandningen av de två diagrammen i alla dess enskildheter och lyckan kommer att bero på det mått av överensstämmelse som visas. Det finns giftermål där människor är sexuellt jämlika men är helt och hållet olika karaktärsmässigt i andra avseenden och vice versa. Därför måste de två diagrammen undersökas i sin helhet för att ett tillförlitligt omdöme skall kunna avges.

Följande kommer att förklara indikationerna på äktenskap i båda könens individuella horoskop.

#### <h4 id="mens-marriages">Mäns äktenskap</h4>

Ett tidigt äktenskap indikeras i en mans horoskop:

1 - När han föds i Månens ljus, vid den tid hon tilltar från ny till full, förutsatt att hon är placerad i Fjärde, Femte, Sjätte, Tionde, Elfte, eller Tolfte Huset.

2 - När Månen och Venus är starka och välaspekterade med ett antal planeter i fruktbart tecken, Kräftan, Skorpionen, eller Fiskarna.

3 - När Månen och Venus är i Femte eller Sjunde Huset som behärskar frieri och äktenskap.

4 - När ett fruktbart tecken stiger med Kräftan, Skorpionen, eller Fiskarna i Femte eller Sjunde Husen.

5 - När Venus och Mars har värdighet, är eleverade, starka och välaspekterade.

6 - När Jupiter eller Venus, eller båda, är i Sjunde Huset välaspekterade.

Ett sent äktenskap visas i en mans horoskop:

1 - När han föds i Månens skugga, det vill säga, när Månen går från full till ny och hon är placerad i Första, Andra, Tredje, Sjunde, Åttonde, eller Nionde Husen.

2 - När Månen eller Venus är skadade av Saturnus, Mars, Uranus eller Neptunus, i synnerhet om någondera planeterna är placerade i Femte eller Sjunde Husen.

3 - När Saturnus, Mars, Uranus eller Neptunus är i Femte eller Sjunde Huset.

4 - När Månen är i kvadratur eller opposition till Venus eller Jupiter ger de problem i frieri och följaktligen fördröjningar av äktenskapet.

Äktenskap förnekas eller fullbordas med väldig svårighet:

1 - När Saturnus är i Skorpionen som behärskar könsorganen, eller om Månen är där parallell, konjunktion, kvadratur eller opposition till Saturnus, hindrets planet, ty då finns det litet eller inget begär efter sexuellt umgänge, följaktligen förblir sådana människor i allmänhet ungkarlar.

2 - När Månen eller Venus, kärlekens planet, är skadade av det saturniska tecknet Stenbocken, i synnerhet om skadan kommer från Saturnus, hindrets planet, visar sig många hinder för äktenskap och det är tveksamt om de någonsin kan övervinnas, följaktligen är det osannolikt att individen kommer att gifta sig.

3 - När Månen är i kvadratur eller opposition till Solen är det svårt för individen att bestämma sig för något, och om Månen är placerad i Första, Andra, Tredje, Sjunde, Åttonde eller Nionde Husen, kommer detta att göra det särskilt svårt att komma till beslut i avseende på äktenskap. Om det samtidigt finns en skada från Saturnus kommer han aldrig att bestämma sig, följaktligen kommer inte äktenskap att fullbordas.

4 - När Månen är i sista graden av ett tecken sägs hon vara i avsaknad av kurs, och om hon inte samtidigt bildar några aspekter till andra planeter, visar den en brist på attraktion till det motsatta könet, som troligtvis kommer att hindra individen från att inträda i det äkta ståndet.

#### <h4 id="womens-marriages">Kvinnors äktenskap</h4>

Ett tidigt äktenskap indikeras i en kvinnas horoskop:

1 - När hon föds i Månens ljus, det vill säga, när hon går från ny till full, och Solen är placerad i Fjärde, Femte, Sjätte, Elfte eller Tolfte Huset.

2 - När Solen och Venus är i ett av de fruktbara tecknen, Kräftan, Skorpionen eller Fiskarna, och välaspekterade.

3 - När Solen, Venus, och Mars är välaspekterade i Femte eller Elfte Huset som styr frieri och äktenskap.

4 - När ett fruktbart tecken stiger med Kräftan, Skorpionen, eller Fiskarna i Femte eller Sjunde Husen.

5 - När Solen, Mars, och Venus har värdighet, är eleverade, väl och starkt aspekterade.

6 - När Jupiter eller Venus är i sjunde huset välaspekterade.

Ett sent äktenskap visas i en kvinnas äktenskap:

1 - När hon föds i Månens skugga, det vill säga, när Månen går från full till ny, och Solen är placerad i Första, Andra, Tredje, Sjunde, Åttonde eller Nionde Huset.

2 - När Solen eller Venus är skadade av Saturnus, Mars, Uranus eller Neptunus, i speciellt om hon är placerad i Femte eller Sjunde Husen, vilka behärskar äktenskap och frieri.

3 - När Saturnus, Mars, Uranus eller Neptunus är i Femte eller Sjunde Husen.

4 - När Månen är i kvadratur eller opposition till Venus eller Jupiter, kan man vänta sig fördröjningar och besvär i frieri och äktenskap.

5 - När Månen är parallell, kvadratur eller opposition till Uranus, Venus oktav, kommer detta också att bringa fördröjningar.

Äktenskap förnekas eller fullbordas endast med väldig svårighet:

1 - När Saturnus är i Skorpionen, tecknet som behärskar könsorganen, eller när Solen är där parallell, konjunktion, kvadratur, eller opposition till Saturnus, hindrets planet, hålls begären i schack, när följaktligen någondera av dessa betingelser finns i en kvinnas horoskop kan man tryggt säga att hon kommer att förbli ungmö.

2 - När Solen, eller kärlekens planet Venus, är skadad i det saturniska tecknet Stenbocken, i synnerhet om skadan kommer från Saturnus, hindrets planet, kommer det att finnas många hinder och det är mycket tveksamt om under några omständigheter ett äktenskap kommer att resultera.

3 - När Solen och Månen skadar varandra genom kvadratur eller opposition gör det individen vacklande i varje fråga, och om Solen, vilken är äktenskapets signum för en kvinna, är placerad i Första, Andra, Tredje, Sjunde, Åttonde eller Nionde Husen, kommer detta att göra det särskilt svårt att komma till beslut med hänseende till äktenskap. Skulle där samtidigt finnas en skada mellan Solen och Saturnus kommer den slutligen att hindra individen från att bestämma sig, följaktligen kommer äktenskap inte att fullbordas.

4 - När Solen genom progression inte bildar någon aspekt till de andra planeterna indikerar det brist på attraktion till det motsatta könet, som troligtvis kommer att hindra henne från att inträda i det äkta ståndet.

#### <h4 id="happiness-sorrow-and-bereavement">Glädje, sorg och ensamhet</h4>

Den maskulina Solen är det särskilda signumet på äktenskap i en kvinnas horoskop, och den feminina Månen betecknar makan i en mans horoskop. När följaktligen Solen och Månen är i god aspekt till varandra, eller till Venus, kärlekens planet, eller Jupiter, välviljans planet, tryggas lycka och fröjd i det äktenskapliga förhållandet, i synnerhet om dessa planeter är placerade i Sjunde Huset.

Å andra sidan indikerar Saturnus, Mars, Uranus eller Neptunus, skadande Solen i en kvinnlig diagram, eller Månen i en mans horoskop, sorger och bekymmer genom det äktenskapliga förhållandet. Om de är placerade i Sjunde Huset är vittnesbörd så mycket starkare, och det förebådarr också att äktenskapet kommer att upplösas.

I detta avseende, indikerar Saturnus och Mars äktenskapspartnerns död. Uranus kan också föranleda denna avslutning om den är skadad av Saturnus eller Mars, men i övrigt pekar den snarare på ett hemlighållet förhållande som troligtvis kommer att föranleda äktenskapets upplösning genom övergivande eller skilsmässa.

#### <h4 id="second-marriages">Flera äktenskap</h4>

Om en eller flera av olycksbringarna, Saturnus, Mars, Uranus och Neptunus, finns i Sjunde Huset, och Solen eller Månen är i ett fruktbart tecken, Kräftan, Skorpionen, eller Fiskarna, eller i de dubbelkroppsliga tecknen, Tvillingarna eller Skytten, kommer individen sannolikt att gifta sig flera gånger, och troligtvis till sorg för honom.

Om Solen eller Månen är aspekterade till ett antal planeter placerade i dubbelkroppsliga tecken, Tvillingarna eller Skytten, i synnerhet om dessa tecken är på Sjunde Huset, kommer sannolikt två eller flera äktenskap att ingås. När Ascendentens härskare är placerad i Sjunde Huset välaspekterad till andra planeter och i ett dubbelkroppsligt tecken, Tvillingarna, Skytten, eller Fiskarna indikerar det ett flertal äktenskap.

#### <h4 id="description-of-the-husband-or-wife">Beskrivning av den äkta mannen eller hustrun</h4>

I en mans horoskop indikerar planeterna till vilka Månen bildar en aspekt genom progression efter födelsen den kvinna till vilken han kommer att attraheras, tillsammans med deras karaktär och läggning, vilket bestäms av tecknet som planeterna är i och de aspekter som de bildar. Låt oss, för att illustrera detta, anta att Månen i en viss persons horoskop kommer först till en sextil med Solen i Lejonet, och att Solen är aspekterad av en trigon till Jupiter, då kommer vi att finna beskrivningen av hustrun genom att söka upp läggningen och karaktären i Solens kapitel under Solen i Lejonet och Solen trigon Jupiter. Detta skulle indikera en kvinna av en ambitiös läggning, en högsint karaktär, en blondin och med frisk hy. Om vi, å andra sidan, finner att Månen efter födelsen bildar en kvadratur till Mars i Skorpionen, och Mars i sin tur kvadratur till Venus, då skulle det visa en kvinna som är mycket liderlig, trög och ovårdad till sin natur vilken skulle vara dominerande, grälsjuk, extremt svår att komma överens med. Likartat med de andra planeterna.

I en kvinnas horoskop beskrivs den äkta maken av planeterna till vilka Solen bildar en aspekt genom progression, dessa planeter skall sättas i förbindelse med tecknet där de återfinns och planeterna med vilka de i sin tur bildar konfigurationer, och metoden är densamma som indikeras i fallet med Månen i en mans horoskop. Det bör emellertid, anmärkas, att när den äkta hälftens signum, aspekterad av Solen eller Månen, är retrograd eller svag genom tecken, som Saturnus i Väduren eller Jupiter i Tvillingarna, är attraktionen inte stark nog att kulminera i ett äktenskap utan kommer troligtvis att indikera endast en övergående attraktion. Därför måste den studerande använda sin omdömesförmåga i dessa avseenden.

#### <h4 id="children">Barn</h4>

Huruvida en person kommer att få barn eller ej kan inte bedömas utifrån hans eller hennes horoskop med någon grad av exakthet ty denna fråga är inte beroende av en allena, därför borde de blivande föräldrarnas horoskop jämföras och de individuella indikationerna blandas, om sedan båda horoskopen visar en fruktbar natur kommer många barn att födas, men om båda är endast måttligt fruktsamma, eller om ett är mycket fruktbart och det andra ofruktsamt, måste förutsägelsen göras i enlighet därmed.

De i det individuella horoskopet visade indikationerna kan förklaras som följer:

Månen är fruktsamhetens planet och det därför viktigaste signumet, näst kommer Venus, kärlekens och attraktionens planet, och sist Jupiter, välviljans planet. Om någondera av dessa planeter är i Femte Huset, vilket indikerar barn, och i ett av de fruktbara eller dubbelkroppsliga tecknen, Kräftan, Skorpionen, Fiskarna, Tvillingarna, eller Skytten, är det en indikation på att individen har en fruktbar natur och kommer att få ett antal barn som kommer att vara goda och behagliga till sin läggning. Ett liknande omdöme kan bildas om Femte Huset är förlänat. För om vi vänder horoskopet upp och ned så att Sjunde Huset blir Första, då kommer det att visa den äkta hälftens diagram, och Elfte Huset är då hans Femte Hus indikerande barn, därför borde både Femte och Elfte Husen tas i betraktande i denna fråga. Men som redan sagts, kan betingelsernas riktiga tillstånd inte förutsägas utom genom att blanda båda föräldrars faktiska diagram.

När den våldsamma, turbulenta Mars, eller Saturnus, berömd i antik mytologi som förgöraren av barn, eller Solen eller Uranus, är i Femte eller Elfte Husen, hindrar de antingen födsel av barn eller förgör dem under barndomen. Detta gäller i synnerhet om Väduren, Lejonet eller Stenbocken är på kusparna på någondera av dessa Hus.

När Månen är i Kräftan, Skorpionen, Fiskarna, Tvillingarna, eller Skytten, i god aspekt till Jupiter eller Venus, indikeras en stor familj.

Men när Månen är i Väduren, Lejonet, eller Stenbocken, och skadad av en av olycksbringarna eller av Solen, är äktenskapet vanligen ofruktsamt. Saturnus och Venus i Sjunde Huset är också ett tecken på äktenskap utan avkomma.

Om det finns en skillnad i Femte och Elfte Husens vittnesbörd måste bedömningen modifieras i enlighet därmed.

### <h3 id="chapter-22">Kapitel XXII: Horoskopets progression</h3>

#### <h4 id="fate-or-free-will">Ödet eller den fria viljan</h4>

När en kedja utsätts för påfrestning visar sig svagheterna i dess minsta länkar, och dess svagaste länk kommer att brista först. Likaså finns det, i våra kroppar vissa nedärvda svaga punkter och dessa visas i horoskopet. Från och med födelseögonblicket utsätter vi kroppen för en ständig påfrestning, och med tiden uppenbarar sig de olika punkternas svagheter som sjukdomar . Planeternas förflyttning efter födelsen mäter den tid då någon särskild länk är benägen att brista. Denna planeternas rörelse i horoskopet kallas ”Progression”. Studium och utövande av medicinsk Astrologi kräver kunskap om hur planeterna i horoskopet rör sig och vi skall därför ta upp det ämnet i förbindelse med stjärnornas budskap relativt till sjukdom.

När Solen stiger i öster är dagen ung och det arbete som tilldelats var och en ligger fortfarande framför oss. Sakta skrider Solen fram över himlavalvet och markerar tidpunkterna för utförandet av våra olika plikter, för att hålla våra möten , för att intaga föda, för vila och vederkvickelse, och när den har gått sin bana genom dagen och slutat upplysa vår handlingssfär, inbjuder oss dess frånvaro till sömn fram till dess en ny dags gryning skall framställa möjligheter till fortsättning av de i tillfällig vila från den föregående dagen lämnade aktiviteterna. Om Solen förblev stillastående på en viss punkt på himlavalvet skulle den inte markera tiden men som det nu är, fixeras alla händelser i våra liv i förhållande till dess framåtskridande.

Horoskopet är ett diagram över himlavalvet när Livets mystiska Sol stiger och väcker oss ur den djupa sömnen mellan två liv, då föds vi till den fysiska världen, för att fortsätta ett föregående livs arbete, för att komma på utsatt tid till det där träffade mötet med vän eller fiende, att skörda den glädje eller bära den sorg som är frukten av våra föregående existenser på jorden, och liksom Solens framåtskridande markerar förändringen av dag, och är, liksom den inleder årstid efter årstid i ordningsföljd och förändrar den Väldiga Världens, Makrokosmos, utseende, så kommer horoskopets progression att kulminera i händelser, det mäter perioderna på framgång och motgång, det varnar för nära förestående frestelse och berättar från vilken sida den skall komma, således bistående oss att fly om vi blott lyssnar till dess varning. Födelsehoroskopet visar ofelbart svaga punkter i vår karaktär och konstitution, men progressionen i horoskopet visar när tidigare tillfredsställande av fördärvliga vanor är planerat att bringa sorg eller sjukdom, det talar sannfärdigt om när kriser kulminerar, således varnar det oss att vara uppmärksamma vid kritiska ögonblick, och styrker oss i olyckans timma, med hopp om lättnad i sorg och sjukdom vid en bestämd tid, härav betydelsen av att veta hur horoskopet utvecklas.

Men, kan en del säga, om allt sålunda är förutsagt, visar det ett obevekligt öde beslutat av gudomlig nyckfullhet, vad tjänar det då till att sträva, eller ha kunskap, låt oss äta, dricka och vara glada, ty i morgon skall vi dö . Om vi föddes till detta liv på jorden för första och enda gången, för att leva här en stund och sedan gå hädan från denna sfär för att aldrig återvända, då skulle öde och gunstlingssystem oberoende av rättvisa förefalla verka. Så kan inte vara fallet, i en värld där allting annat styrs av lag, måste mänsklig existens också vara hänförbar till ett system, och vi anser att en skälig lösning på livets mysterium ges av (Varandets Tvillinglagar, Lagen om Återfödelse och Orsakssammanhangens Lag.?)

Det som har en början måste ha ett slut, och omvänt, det som är utan slut kan aldrig ha haft en början. Om den mänskliga själen är oförgänglig och inte kan dö, kan den heller inte födas, om den kommer att leva i all evighet, måste den ha levat i all evighet, det går inte att komma undan denna sanning, preexistens måste accepteras om odödlighet är ett faktum i naturen.

I denna värld finns det ingen lag mera klart uppenbar än de alternativa periodernas lag, vilka bestämmer följden av ebb och flod, dag och natt, sommar och vinter, att vara vaken och att sova. Under samma lag lever människan sitt liv omväxlande i den fysiska världen där han sår frön till handling och vinner erfarenheter enligt sitt horoskop. Dessa, frukter av existensen här, är senare assimilerade som själsliga krafter i den andliga världen, födelse och död är således inte annat än portgångarna från en fas av människans liv till en annan, och det liv vi nu lever är blott ett i en serie. Olikheterna i karaktär, högsinthet eller brutalitet, moralisk styrka eller svaghet, att ha höga ideal eller låga instinkter, etc., är säkra tecken på själslig styrka eller själsligt armod. Finare egenskaper är de ”underbara klädnaderna” hos milda själar bearbetade genom många liv i den konkreta tillvarons skärseld genom prövning och frestelse. De strålar med en lyster som upplyser vägen och gör det lättare för andra att följa. Värdet av. enkelhet förkunnas för de nya i Livets Skola, men upprepad existens här kommer med tiden att jämna vägen, mildra och göra också dem själfulla.

Horoskopet visar dessa olikheter i själens beskaffenhet och aspekterna visar hur själen mognar genom planeternas mångskiftande konfigurationerna i progression som underblåser eldarna i tillgivenhetens ugn för att rena och luttra själen från fläckar, eller förgylla dygdens krona när segern är vunnen, men fastän planeterna visar tendenserna ganska exakt finns det en obestämd faktor som inte visas, ett veritabelt astrologiskt ”x”, viljestyrkan hos människan , och på detta astrologiska skär är astrologiska förutsägelser benägna att gå under, det är, emellanåt även den mest noggranne och kompetente astrologs Waterloo, ändå är de välgrundade förutsägelsernas själva misslyckande den välsignade försäkringen om att vi inte är av ödet bestämda att göra si eller så eftersom vårt horoskop visar att vid en viss tid de stellariska strålarna framdriver oss i en viss riktning. I den slutliga analysen är vi vårt ödes skiljedomare, och det är viktigt, att medan det är möjligt att förutsäga åt människosläktets stora majoritet med absolut visshet om att förutsägelsen kommer att rättfärdigas, eftersom de driver längs livets hav styrda av omständigheternas strömdrag, förutsägelser för den strävande idealisten misslyckas i proportion till det andliga uppnående av viljestyrka som väcker honom till självhävdande och motstånd mot orätt.

En skald framställer detta på följande sätt:

```
Ett skepp seglar åt öster och ett åt väster  
och samma vind driver de två,  
Der är seglens ställning, ej vindens färd,  
som bestämmer den väg de gå.  

Och likt havets vind är och ödets makt  
Då vi färdas på livets hav:  
Det är själens daning, ej stiltje och storm  
Som vår levnad dess riktning gav.  
```

### <h3 id="chapter-23">Kapitel XXIII: Olika progressionsmetoder och skälet till dem</h3>

Vid sidan av den fysiska världen vilken vi lever i , rör oss och har vår tillvaro , där solsken och regn, storm och snö, värme och kyla på olika sätt påverkar vår fysiska kropp genomtränger en värld av finare substans den täta materien, och de för det riket naturliga krafterna kommer in i våra själar, som känslor, begär och sinnesrörelser, eftersom själen är beklädd med substans från den världen. Mystikerna kallar därför detta riket i naturen Begärsvärlden. En än finare nyans, en ocean av Tankar, genomströmmar både Begärsvärlden och den Fysiska Världen, och då sinnet är bildat av substans från den regionen, förnimmer det de vågor av tankar skapade av andra andar utrustade med sinne.

Här i den fysiska världen, är Tid och Rum primära faktorer i tillvaron, men i Begärsvärlden är avstånd praktiskt taget eliminerade eftersom andar som har övergivit denna världens oro och möda färdas med blixtens hastighet, och liksom andlig syn genomborrar den tätaste substans, ljus som aldrig förmörkas, så finns där ingen natt, ej heller påverkar värme och kyla själen, följaktligen finns det ej heller någon säsongsmässig uppdelning, för att markera tiden lika definitivt som i den fysiska världen. Men icke desto mindre, finns det en viss följd av händelser. I själens flykt från plats till plats på jordklotet, förnimmer vi mellanliggande länder i trots av hastigheten, men i Tankens Värld, är att tänka på en plats, att vara där genast, ej heller finns där förfluten tid eller framtid, händelser åtskiljs inte av tid, eller platser av rum, utan allt är ett evigt här och nu.

Liksom Astrologins vetenskap är grundad på kosmiska fakta, finns det också tre stadier i framåtskridandet från begynnande händelser i Tankens Värld, till fulländade fakta i den fysiska världen, och det finns två metoder för horoskopets progression som hänför sig till de högre rikena vid sidan av de på Himlavalvet iakttagbara planeternas rörelse.

Anta att en milliarder kilometer lång påle vore instucken i jorden vid ekvatorn, och i räta vinklar till polerna, då, allteftersom jorden vrider sig runt sin axel, skulle pålens ände beskriva en cirkel i rymden, vilken astronomerna benämner den ”Celesta Ekvatorn”, och en himlakropps position på denna linje mäts i grader och minuter av ”Deklination” från den punkt där Solen korsar ekvatorn vid vårdagjämningen. Denna jordens axiala rotation lägger till en ny grad till zenit, eller meridianen omkring var fjärde minut, och genom en av reglerna för systemet av progression kan vi beräkna hur många graders Deklination som kommer till den Meridiana positionen från födelsen till bildandet av en viss aspekt. De mellankommande graderna konverteras sedan till tid efter ett förhållande av 1 grad är lika med 1 år.

Det andra progressionssystemet grundas på jordens omloppsbana, men i detta system uttrycks planeternas positioner i grader av longitud och mäts på ekliptikan? eller Solens bana, från Väduren 0 grader till Fiskarna 29. Mätandet av tid är detsamma som i det förstnämnda systemet: 1 grad är lika med 1 år, men med den stora skillnaden, att medan det tar jorden endast 4 minuter för att vrida sig 1 grad på sin axel, kräver den 24 timmar för att röra sig 1 grad på sin omloppsbana.

Således skulle, genom ett progressionssystem alla de aspekter som styr händelserna i ett liv om 60 år bildas på 60 gånger 4 minuter, som är lika med 4 timmar eller en sjättedels dag.

Genom det andra systemet, skulle bildandet av aspekter för samma period kräva 60 dagar, eller 2 månader, eller ett sjättedels år.

Således kastar kommande händelser sina skuggor före, men skuggorna varierar i längd i förhållande till upphöjningen av den sfär av livet varifrån de kastas.

Från Tankens Världs sublima höjder, där alla ting påbörjas i det eviga, avtecknas progressionen av händelser i ett liv på tidens film medan spädbarnet fortfarande är på födelsens tröskel, men skuggan är så pass kort, 1/60 del av en dag motsvarande ett år. Få människor vet sin födelsetid exakt på minuten, därför har detta progressionssystem kommit till liten användning.

Skuggor av händelser projicerade från den tätare Begärsvärlden är längre och mera tydligt avgränsade, det krävs ingen stor känslighet eller precision för att beräkna progressionen efter ett förhållande av 1/360 del av ett år lika med 1 år. Genom denna metod skulle ett fel om 2 timmar i den föregivna födelsetiden endast förorsaka ett fel om 1 månad i förutsägelserna, detta system ger därför allmängiltig tillfredsställelse, och används vanligtvis. På följande sidor skall vi förklara en förenklad metod av detta förutsägelsesystem, varigenom matematisk beräkning av händelser för ett helt liv kan utföras på några få minuter av varje intelligent barn som kan addera och subtrahera.

#### <h4 id="adjusted-calculation-date">Det justerade beräkningsdatumet</h4>

När ett barn föds kl. 7, i New York, och ett annat kl. 6, i Chicago, ett tredje kl. 13, i Berlin, ett fjärde kl. 14, i St. Petersburg och ett femte kl. 12 på dagen i London, skulle uret på observatoriet i Greenwich visa på 12, vid den exakta tidpunkt när alla dessa barn föddes, fastän uren på deras enskilda födelseplatser visade på olika timmar, skulle följaktligen tiden i Greenwich Mean Time vid deras födelse vara identisk: - middagstid. Och då planeternas platser i efemeriden beräknas för Greenwich, middag, skulle det vara onödigt att göra justeringar, vi skulle helt enkelt placera varje planet i det natala horoskopet såsom antecknats i efemeriden. Detta skulle vara högst förmånligt, men besparingen av beräknandet i ett natalt horoskop där G.M.T. är middag, förbleknar till obetydlighet inför möjligheter som erbjuds i att progressera planeterna i åratal efter födelsen, vilket krävs för att förutsäga händelser, ty i natala horoskop där G.M.T. är före eller efter middagstimmen, måste planeternas platser beräknas för varje år precis som vid födelsen. Vi har utvecklat följande enkla metod för att slippa denna beräkning och för att kopiera de progresserade planeterna direkt från efemeriden till horoskopet.

Theorem I

Om Greenwich Mean Time vid födelsen var före middagstimmen, är det uppenbart att planeternas platser i efemeriden beräknas för en senare tid och också att, då de framåtskrider i förhållandet 1 dag (om 24 timmar) för ett år, kommer att nå den i efemeriden angivna longituden någon dag inom ett år efter födelsen.

Theorem II

Om G.M.T. för födelsen var efter middagstimmen, är det lätt att se att planeternas platser i efemeriden för födelseåret beräknas för en tidigare tid än födelsen, och att den där angivna positionen motsvarar en viss dag i de tolv månaderna före födelsen.

Vidare, om vi kan finna datumet i de tolv månaderna före födelsen, eller efter beroende på omständigheterna, när planeterna var i den i efemeriden registrerade graden och minuten av longitud, kan vi använda det datumet som utgångspunkt för beräkning istället för födelsedagen, och då aspekter bildade under planeternas färd från den vid varje middagstimme angivna positionen till nästa följande, indikerar händelser i motsvarande levnadsår, kan samma utgångsdatum användas för varje år. Därför, när en gång det justerade datumet för beräkning har blivit funnit, krävs inga vidare beräkningar för att progressera? planeterna i det horoskopet, de kan helt enkelt kopieras från efemeriden. Det är endast nödvändigt att hålla i minnet att det sålunda uppställda horoskopet inte är tillämpligt på året från födelsedag till födelsedag, utan från ett års justerade beräkningsdatum till samma datum nästa år. Det finns två metoder för att finna detta datum, den första är den svårare och inte så exakt, men den visar justeringens filosofi bättre än den andra metoden, och vi ger därför exempel på båda.

Vi kommer att använda karta Nr. 26 (Avdelningen om Medicinsk Astrologi), som är horoskopet för en man som dog av brustna blodkärl i juni, 1918, för att illustrera hur det justerade beräkningsdatumet återfinns, men uppskjuta beskrivningen av fallet och dess kriser. Mannen föddes den 24:e april, 1884, longitud 95 V., latitud 42 N., kl. 14,00, lokal medelsoltid. Vi finner först G.M.T. genom att till lokaltiden vid födelsen addera 4 minuter för varje grad födelseorten är belägen väster om Greenwich.

Gällande lokaltid vid födelsen, 24:e april..................14:00
Korrektion för 95 grader V. Long..........................……..6:20

--------

Greenwich Mean Time vid födelsen 24:e april.........20:20

I enlighet med Teorem II, subtraherar vi från födelsedatumet, 24:e april, en justering om 8 timmar och 20 minuter som G.M.T. är efter kl. 12. Det i detta system använda mätandet av tid är som följer:

24 timmar motsvarar 12 månader.
2 timmar motsvarar 1 månad.
1 timma motsvarar 15 dagar.
4 minuter motsvarar 1 dag.

Enligt denna skala subtraherar vi

från...................................................--.24:e april, 1884

Justering för 8 timmar - 4 månader
Justering för 20 minuter - 5 dagar
-4 månader, 5 dagar

-------------------------

Justerat Beräkningsdatum......... 19:e december, 1883

Vi kan, emellertid, finna det Justerade Beräkningsdatumet mycket mera exakt och med mindre arbete genom följande fyrfaldiga regel:

Regel

Finn intervallen från G.M.T. till följande middagstid.

Addera till denna intervall den Sideriska Tiden för Greenwich middagstid till födelsetiden, som anges i efemeriden. Summan av dessa är det Justerade beräkningsdatumets Sideriska tid.

När G.M.T. vid födelsen är på födelsedagens förmiddag, eller föregående dags eftermiddag, räkna framåt i efemeriden tills du finner en dag som har den erforderliga S.T., det är det Justerade Beräkningsdatumet.

När G.M.T. vid födelsedagen är på eftermiddagen eller föregående dags eftermiddag läs bakåt i efemeriden tills du finner dagen som har den erforderliga S.T. som designerar den till det Justerade Beräkningsdatumet.

Vi skall använda samma exempel som förut för att demonstrera denna metod.

Sektion 1 anvisar oss att finna intervallen mellan G.M.T. och följande middagstid. Var god observera detta, följande middagstid, ty allting beror på att detta är rätt uppfattat..

Från...........................................25: e april, 12:00 middagstid

Subtrahera G. M. T...................24:e april, 20:20 min.

---------

Intervall från G.M.T. till nästa middag, 15: 40 min..

Genom Regelns Sektion 2:

Addera födelsedagens S.T. såsom anges i efemerider....2: 11 min.

-----------------

Justerat Beräkningsdatumets S.T...................…………17 tim. 51 min.

Genom Regelns Sektion 4:

Då G.M.T. är eftermiddag läser vi bakåt i efemeridens kolumn givande S.T., tills vi kommer till den 19:e dec., 1883. På den dagen är den S.T. 17 tim., 51 min., och dess J.B. är därför den 19:e dec., 1883.

Således, har vi genom bägge metoderna kommit fram till identiska resultat, men ringa avvikelser kan uppträda i användandet av den proportionella metoden eftersom den inte tar någon hänsyn till långa och korta månader, följaktligen är den sist demonstrerade metoden exaktare såväl som lättare. Om denne man hade fötts två timmar tidigare, skulle det Beräknade Justeringsdatumet ha varit den 19:e november, 1883. Där barn föds sent på året och tidigt på morgonen kan det Beräkningsdatumet löpa tills nästa års januari eller februari. därför är det mycket viktigt att ange det Justerade beräkningsdatumet också i år, i detta fall den 19:e december, 1883.

Nu, då vi har nått fram till den punkt där vi skall göra bruk av vårt J.B. för att progressera mannens horoskop och visa hur exakt det markerar krisen, är det första tillämpandet av datumet på horoskopet en avgörande punkt, och varnas den studerande allvarligt att inte förbise något ord i vår beskrivning så att han kan förvärva förståelse för principen. När han har förstått innebörden, kommer en ofantlig mängd av arbete att inbesparas, så det kommer att betala sig att följa våra instruktioner till punkt och pricka.

Skriv i marginalen av din efemerid för 1884 mittemot födelsedagen (24:e april), 19:e december, 1883. mittemot 25:e april skriv 19:e december, 1884. mittemot 26:e april skriv 19:e december, 1885, och så vidare, såsom visas nedan. Varje dag efter födelsen motsvarar ett visst levnadsår som börjar på den i marginalen skrivna dagen, och planeterna i linje med varje J.B. indikerar händelserna för tolv månader från det datumet.

19:e dec., 1883....24:e april 19:e dec., 1897.....8:e maj  
19:e dec., 1884....25:e april 19:e dec., 1907....18:e maj  
19:e dec., 1885....25:e april 19:e dec., 1916....27:e maj  
19:e dec., 1886....27:e april 19:e dec., 1917....28:e maj  
19:e dec., 1887....28:e april 19:e dec., 1918....29:e maj  

Solens och planeternas rörelse från dag till dag är långsam, och liksom vi räknar en dag för ett år, kan vi likna deras progression vid timvisaren på ödets ur, de visar det år när en i det natala horoskopet särskild betingelse har mognat, och är redo att manifesteras som en händelse. Månen som rör sig snabbare representeras av minutvisaren, den markerar de månader när aspekter kulminerar i händelser. Därför dividerar vi dess rörelse under året och
börjar med något justerat beräkningsdatum, med 12, men för ett löst överslag kan vi betrakta Månens färd i det progresserade horoskopet såsom en grad per månad.

Planeternas aspekter ensamma påverkar emellertid inte, en aspekt från den progresserade Månen eller en Nymåne krävs för att fokuserar de dolda faktorerna. Därför försenas ibland kriser visade av planeterna bortom den tidpunkt när aspekten kulminerade och vi kan tro att vi undkommit välbehållna, men den första aspekt från Månen som aktiverar den kommer att bevisa att ”fastän gudarnas kvarnar mal långsamt, mal de synnerligen fint”. De högre krafterna förlorar inget av sin intensitet genom att ligga latenta i Naturen händelsernas förvaringsfack..

Låt oss nu se hur planeterna arbetade i horoskopet vi just har angivit. År 1915 finner vi att den progresserade Solen, livgivaren, hade nått konjunktionen mellan Mitthimlen, 5-0 i Tvillingarna. Nymånen den 2:a maj, 1916, inföll 11-44 i Oxen, i kvadratur till den natala Mars, den 31:a maj var den andra Nymånen 9-40 i Tvillingarna i konjunktion med natala Saturnus i M.C., som senare hade hindrat lungornas hårrörskärl, således resulterade blodstörtning. Vid denna tid började den unge mannen, som hade blivit en mycket skicklig astrolog, att inse att han gick in i en kritisk period och gjorde sitt yttersta för att övervinna dess inflytande. Men en följd av lunationer under år 1916 skadade hans Mitthimmel och Saturnus genom kvadratur och opposition i tecknet behärskande lungorna, Tvillingarna, gjorde en konstant kamp nödvändig. Med Jungfruns kritiska tecken på ascendenten, med Uranus i Första Huset kvadratur till Venus i Tvillingarna, och med Jupiter skadad genom en kvadratur från Månen, inskränktes både den venösa och arteriella cirkulationen, förhindrande djupandning och fullständig syresättning av blodet i lungorna.

Våren 1918 bestämde sig denne unge man, efter att ha rådfrågat sitt eget horoskop, olyckligtvis för att han skulle gå hädan på en viss dag, och vidtog alla nödvändiga åtgärder för sin begravning. Detta sinnestillstånd var mycket farligt för honom i hans försvagade tillstånd med hans negativa ascendent. Han påskyndade denna kris även före dess normala tid, som vi skall visa.

Vi skall nu gå vidare till att finna vad som framkallade denna kris som avslutade livet den 1:a juni, 1918. Först finner vi var de progresserade planeterna var vid den tidpunkten. Vi tar datumet den 28:e maj, 1884 för de progresserade planeternas platser på det Justerade Beräkningsdatumet, den 19:e dec., 1917. Vi progresserar nu Solen och Månen 5 1/2 månader bortom detta datum till den 1:a juni, 1918. Om vi subtraherar Månens longitud på en given dag från dess plats följande dag, är differensen dess rörelse under de 24 mellankommande timmarna, som motsvarar ett levnadsår i progression. Division av detta med 12 ger oss hastighetsgraden på dess månatliga färd.

Månens plats på J.B. den 19:e dec., 1917,
(28:e maj i efemeriden för 1884).......................Kräftan 27:11

Månens plats på J.B. den 19:e dec., 1918,
(29:e maj i efemeriden för 1884)......................Lejonet 11:14

---------

Månens färd genom progression från 19:e dec.,
1917 till 19:e dec., 1918 .......................................... …… 14.03

Dividerande 14 grader 3 minuter med 12 ger Månens månatliga färd som 1 grad 10 minuter. Detta adderar vi till dess plats för varje månad som visas i följande tabell.

19:e dec., 1917 KRÄFTAN...27.11 19:e mars, 1918 LEJONET...0.41  
19:e jan., 1918 KRÄFTAN...28.21 19:e april, 1918 LEJONET...1.51  
19:E feb., 1918 KRÄFTAN...29.31 19:e maj, 1918 LEJONET...3.01  

Som vi ser ovan, var den progresserade Månen 3.01 i Lejonet den 19:e maj, 1918, och då den rör sig 1 grad 10 min. per månad, skulle den i de 13 dagar till den 11:a juni färdas 0 grader 29 min., nående 3.30 i Lejonet, och bildande en kvadratur till den natala Solen.

Den 19:e dec., 1917, var den progresserade Solen 7.29 i Tvillingarna. Vi räknar framåt från den 19:e dec., till 1:a juni, 1918, 5 1/2 månader, och då Solen rör sig 58 minuter per år, görande 5 minuter per månad, skulle den progresserade Solen i 5 1/2 månader anlända vid 7.56 i Tvillingarna, konjunktion till Solen.

Nymånen den 10:e maj, 1918, inföll 19.00 i Oxen, konjunktion till den natala Neptunus. Detta var dagen den unge mannen hade valt som dagen för sin död, men krisen nåddes inte förrän den transiterande Solen nådde konjunktionen med Saturnus 8.33 i Tvillingarna, natten den 30:e maj. Samtidigt transiterade Saturnus konjunktion till natala Mars och kvadratur till natala Solen, uttömmande vitaliteten, och transiterande Månen och Neptunus var i kvadratur till natala Solen. Allt detta var för mycket för honom att uthärda i hans försvagade tillstånd och han började sjunka. Den 1:a juni när transiterande Månen nådde kvadraturen till Saturnus och Mitthimlen, och oppositionen till ascendenten, gick han vidare till det kommande livet.

Sålunda ser vi att vi inte kan grunda omdöme blott på en skada. Vi måste se till de progresserade planeterna, de starka transiterande planeterna, och särskilt till Nymånen för att aktivera en natal skada.

#### <h4 id="progression-of-the-angles">Vinklarnas progression</h4>

Vid sidan av planeternas progressioner vilka vi hoppas har blivit tillräckligt belysta, måste vi också notera en liknande framåtgående rörelse av husen, men dessa måste beräknas enligt samma metod som vid uppställandet av ett natalt diagram, utom när vi använder den Sideriska Tiden för den dag som motsvarar det år för vilket vi önskar progressera horoskopet. I förhållande till mannens horoskop som vi har studerat, var det kritiska året 1918, och den 28:e maj i efemeriden för 1884 noteras. Vi håller i minnet att födelsen inträffade kl. 14:00. Gällande Lokaltid, i Lat. 42 N., Long. 95 V., ty dessa faktorer används i att lokalisera husens grader just som i det natala horoskopet, den enda förändringen är användandet av den progresserade födelsedagens S.T.


S.T. kl. 12 på den progresserade födelsedagens föregående .............H. M. S.

dag, 1918 (se efemerid för den 28:e maj, 1884......................................04 25 00

Justering om 10 sekunder för var 15:e grad

födelseplatsen ligger Väster om Greenwich............................................00 01 03

Intervall från föregående middag till födelsen...........................................02 00 00

Korrektion om 10 sek. per tim. av intervall................................................00 00 20

......................................................................................................................

---------------

Siderisk Tid för progresserad födelse......................................................06 26 23

Med denna S.T. vänder vi oss till Hustabellen för födelseplatsens latitud, och uppställer ett horoskop med tolv Hus på det vanliga sättet, vi kan vidare infoga planeternas platser på dess J.B. för 1918, då kommer vi att ha ett fullständigt separat horoskop för året, som vi kan jämföra med det natala horoskopet. En del Astrologer använder den metoden, men vi tillråder en annan, som vi tycker underlättar jämförelse och bedömning av aspekter mellan planeternas natala och progresserade position i en av andra system ouppnåelig grad, det illustreras i de olika i denna bok använda kartorna.?

Vi skriver det natala horoskopet med bläck, då det är oförändrat under hela livet, vi ritar också en stor cirkel utanför det, till att innefatta planeternas progresserade position. Dessa och husen skriver vi på deras ändamålsenliga platser, men lätt, och med blyertspenna, så att de kan raderas ut och horoskopet uppställas för ett annat år utan att med nödvändighet skriva om det natala horoskopet.

Men oavsett placeringen, utgör två fulla horoskop med 24 hus, 18 planeter, ett par drakhuvuden, var och en med dess respektive ”stjärt”, och två Pars Fortuna, ett fullkomligt virrvarr, och om hela den lysande samlingen av aspekter, inklusive bikvintiler, seskvikvadraturer och annat högtravande nonsens skulle räknas kommer astrologen säkert att förlora sig i den matematiska labyrinten att han kommer att vara oförmögen att läsa en enda stavelse av stjärnornas budskap. Under det första året av sitt astrologiska studium hade en av författarna som är ursprungligen matematiskt inriktad, vanan att konstruera kartor, och tabeller med aspekter, så komplicerade och vackert gjorda att de överträffade det s.k. ”Kinesiska pusslet”, de var verkligen ”Gordiska Knutar”, och en mänsklig varelses öde var så pass insnärjt i allt, att varken författaren som hade uttänkt det hela, eller någon annan någonsin kunde hoppas lösgöra den stackars involverade själen. Må han vara förlåten, han har bättrat sig, och är nu minst lika nitisk i att eliminera alla oväsentligheter från horoskopet, men då han har blivit fångad i matematikens virrvarr, borde hans erfarenhet tjäna som en varning. Våra sinnen är, i bästa fall, blott svaga instrument för att utforska ödet och säkert kommer vi att ha den största chansen till framgång genom att tillämpa vår vetenskap på de viktigaste fakta, och dessa är vanligtvis de enklaste.

Om detta medges, inställer sig frågan: Vad är det väsentliga och vad kan elimineras med fördel för att befria det progredierade horoskopet från oanvändbara, förvirrande element?

Först, med hänseende till de progresserade husen, alstrar endast två punkter resultat när de är aspekterade: Mitthimlen, som är andlig till naturen, och ascendenten, som är signumet i materiella angelägenheter. Vi skall behandla det ämnet senare, för närvarande begränsar vi oss till argumentet att det kommer att underlätta bedömande av det progresserade? horoskopet om vi utelämnar de tio oväsentliga kusperna, och ritar två streckade linjer med blyertspenna för att markera den progresserade Mitthimlen och ascendenten.

För det andra, kan den studerande med lätthet, genom att se igenom någon efemerids kolumner, övertyga sig om att Neptunus, Uranus, Saturnus och Jupiters rörelser, under de två månader som representerar progression för ett liv om 60 år, är så pass långsamma att de sällan bildar en i det natala horoskopet ej registrerad aspekt. I sällsynta fall där en viktig aspekt bildas, ses faktumet med lätthet, och planeterna borde då antecknas i det progresserade horoskopets yttre ring, men i den stora majoritetens fall är det bättre att utelämna dessa planeter, och anteckna endast Solens, Månens, Mars, Venus och Merkurius progresserade positioner.

I vår behandling av Progressionsmetoderna, måste avslutningsvis två viktiga punkter nämnas: Mitthimlen vid en given Siderisk tid är samma för alla latituder, så att två barn födda vid samma S.T. skulle ha samma tecken och grad på M.C., men om ett föddes i Alaska och det andra i Mexiko, skulle asccendenten variera mycket och förändra planeternas gruppering i husen betydligt, med det vidare resultatet att planeterna som influerar Första Husets affärer i ett horoskop influerar Tolfte Husets angelägenheter i det andra, etc. Således skulle dessa människors liv vara mycket olika.

Samma argument är tillämpligt på det progresserade horoskopet för en person som reser norrut eller söderut från sin födelseplats. Hans progresserade M.C. förblir oförändrad, men han mottar krafterna från ett annat system, beroende på latituden där han bor, och planeternas gruppering relativ till den progresserade ascendenten varierar i enlighet därmed. Som exempel kan vi uppge att bägge författarna har lämnat sin födelseplats, en färdades 3,000 kilometer västerut, men är nära samma latitud som hennes födelseplats, följaktligen är båda hennes M.C. och ascendenten samma som om hon hade förblivit i sin födelsestad.

Den andra författaren föddes på latitud 56 N., och bor nu på latitud 32. Hade han förblivit i den höga nord, skulle hans progresserade ascendent vara (1912) 6 gr. i Jungfrun, exakt konjunktion till Mars plats vid födelsen, men hans nya hems ascendent är 0 gr. i Jungfrun, och på denna latitud kommer han inte att känna verkan av Mars stråle på ett antal år.

Den andra viktiga punkten vi hade i tankarna är nödvändigheten av att vara definitiva med hänseende till året för vilket vi progresserar. Kanhända berättar en person för oss att en viss händelse inträffade när han var 26, och en annan i hans 50:e år. Sådana angivelser är tvetydiga, och ger inget säkert arbetsunderlag. Astrologen kan gå hem och utföra en massa arbete till ingen nytta, eftersom han trodde att individen menade att händelsen inträffade när han, individen, var mellan hans 25:e och 26:e födelsedagar. Begränsa dem till året, 1850, 1900, eller vilket det än må vara, men acceptera aldrig en persons ålder som utgångspunkt.

Enligt samma princip, förutsäg aldrig att en händelse kommer att inträffa när en person är si eller så gammal, det är också tvetydigt och ger dem ingen tillfredsställelse, ange år och månad, slingra dig aldrig, förutsäg aldrig någonting om vilket du är tveksam, när du är tillfredsställd att en förutsägelse är rättfärdigad, tala oförfärat, men taktfullt, tro på stjärnorna, och stjärnorna kommer att rättfärdiggöra ditt förtroende.

#### <h4 id="some-important-points">Några viktiga punkter</h4>

Vid bedömandet av direktioners verkningar är det av största vikt att hålla förloppet av födelsen i minnet, för även svaga aspekter som är i harmoni med tendenserna visade i det natala diagrammet kommer att vara mycket aktivare än en stark aspekt som är motsatt till de radikala indikationerna. Antagande, till exempel, att det finns starka vittnesbörd om sjukdom och olycka, såsom Mars i Skytten i Mitthimlen kvadratur Solen i Fiskarna i Tolfte Huset och kvadratur Saturnus i Jungfrun i Sjätte Huset, då skulle Mars progression till kvadratur med radikala ascendenten otvivelaktigt påskynda en olycka eller en feber av allvarlig natur, men om Solen vore trigon Mars och Jupiter skulle verkningarna av Mars kvadratur ascendenten otvivelaktigt ge små om alls några obehag. Likaledes med de andra inriktningarna, och om den studerande försummar att ta denna ytterst viktiga punkt i betraktande, kommer han sannolikt att begå ett väldigt misstag och undra varför en till synes kraftfull direktion inte åstadkom något resultat i ett fall, medan i ett annat en mycket svag aspekt hade en sådan vittgående verkan. Aspekter mellan två progresserade planeter är oviktiga.

En annan viktig punkt är att komma ihåg att aspekter från de progresserade planeterna till de natala planeterna inverkar i proportion till styrkan hos den natala planeten i födelsehoroskopet. Låt oss, för att illustrera detta, anta att i ett visst diagram Solen är eleverad i Lejonet och aspekterad till ett antal av de andra planeterna - det betyder ingenting huruvida aspekterna är goda eller dåliga så länge de är nära - då kommer även en svag punkt från en progresserad planet till Solen att ha ett utpräglat resultat. Å andra sidan, om Solen i det horoskopet inte tog emot någon aspekt, eller bara en eller två svaga sådana, då skulle även en stark aspekt från en progresserad planet ha liten verkan.

Det bör också noteras att en god aspekt från en progresserad planet till en planet som är mycket skadad i födelsehoroskopet skulle alstra liten om alls någon nytta. I korthet, och för att summera, inverkar progresserade aspekter endast i den mån som de är i harmoni med horoskopets riktning och i den planet varmed de blandas.

Den tredje viktiga punkten att komma ihåg vid bedömandet av inriktningarnas verkan är att en aspekt från en progresserad till en natal planet aldrig i sig själv är tillräcklig för att åstadkomma resultat, en harmonisk aspekt från den progresserade Månen eller en lunation är absolut väsentlig för att ge tendens till att kunna åtnjuta detta. Det vill säga, om den progresserade Solen kommer till en kvadratur från natala Saturnus, kommer en sextil- eller trigonaspekt från den progresserade Månen eller en lunation att passera obemärkt, ingen verkan kommer att kännas av förrän antingen den progresserade Månen eller en lunation kommer i konjunktion, kvadratur, eller opposition till Solen eller Saturnus, och vice versa, om den progresserade Solen kommer till en trigon från den natala Jupiter kommer en kvadratur eller opposition från Månen inte att påverka den, den måste vänta på en sextil eller trigon. Av detta skäl fördröjs ibland direktioner i sitt handlande bortom tidpunkten för en kulmination, och vid andra tidpunkter påskyndas de något eftersom en lunarisk aspekt av erforderlig natur inträffar obetydligt före den tid när aspekter är kompletta.

Det inträffar också att i fall där den aspekt indikerande händelsen involverar två personer då aspekterna från planeterna genom progression kan vara kompletta i en persons horoskop och gjorts fruktbara genom en harmonisk aspekt utan att åstadkomma ett resultat, eftersom aspekten i den andra individens horoskop ännu inte har mognat. I detta sammanhang minns vi horoskopet för en dam vars Venus var placerad i Åttonde Huset som visar ett sent äktenskap. I hennes 45:e levnadsår nådde den progresserade Solen konjunktion Venus men varken förlovning eller äktenskap blev resultatet, sedan kom Solen och Venus till konjunktion i horoskopet för en man ur hennes umgängeskrets vilket medförde en förlovning snabbt åtföljd av giftermål. Således måste den ene invänta en annan, och såvida inte ett sådant tillfälligt sammanträffande av händelser tas i betraktande är astrologen ytterst benägen att möta sitt Waterloo i förutsägandet av händelser.

### <h3 id="chapter-24">Kapitel XXIV: Progresserade solarsika direktioner</h3>

När Solen bildar en konjunktion, sextil, kvadratur, trigon eller opposition till en av planeterna genom progression börjar dess inflytande manifesteras när Solen är 1 ½ grader från den exakta aspekten, och den känns av tills Solen är 1 ½ grad förbi kulminationspunkten. Och då Solen rör sig omkring en grad om dagen, och direktionernas tidsmått är att en dag är lika med ett år, kan vi säga att de solariska aspekternas inflytande känns av under en period av tre år. Deras verkningar är särskilt starka under denna period när aspekter från den progresserade Månen eller lunationer ger liv åt dem.

Parallellen skiljer sig från de andra aspekterna. I de fall som rör planeter med långsamma rörelser varar parallellen ett betydande antal år så att en parallell mellan Solen och Saturnus kan verka i tio år och längre, och en parallell mellan Solen och Jupiter nästan lika länge.

Det bör också beaktas att konjunktion och parallell verka principiellt på hälsan, medan de andra aspekterna också inverkar på affärer, social ställning etc. Således under Solens och Saturnus parallell finnes ett mycket förlängt dåligt hälsotillstånd, medan parallellen med Solen och Jupiter skulle stärka hela organismen materiellt.

Solen progresserad parallell, konjunktion, sextil, eller trigon natala Venus. - Om den natala Venus är välaspekterad kommer dessa direktioner att bringa en treårsperiod av ovanlig glädje och välbehag in i livet. Om individen inte redan är gift kommer en sympati att formas och mogna till äktenskap av idealisk natur. Om horoskopet visar artistisk förmåga, kommer denna att erhålla ett väldigt uppsving under denna direktions aktivitet, och den kommer att bringa ära och social befordran.

Solen progresserad kvadratur eller opposition till natala Venus. - Om den natala Venus är skadad, kommer dessa direktioner att bringa en period av mindre förtretligheter, social vanära, bekymmer och sorg, med en tendens att vara ovårdad och att se till livets mörka sida, men den kan övervinnas om individen kommer att sträva efter att vara noga med sin moral och sitt personliga yttre. ”Man kan om man vill”.

Solen progresserad parallell, konjunktion eller sextil natala Merkurius. - Om Merkurius är välaspekterad vid födelsen kommer detta att markera en period av ovanlig mental aktivitet, så att individen kommer att vara i stånd att befrämja sina ambitioner och lyckas i affärer genom nya vågstycken. Om det natala horoskopet visar litterär begåvning är detta rätt tidpunkt att företa alla ansträngningar för att åstadkomma något värdefullt. Det är en gynnsam och lönsam tid för resor för nöjes skull, för sökande efter inspiration, eller för att gynna vilket område han nu vill ägna sig åt. Annonsering kommer att visa sig vara en mycket effektiv väg till att ge framgång i affärer under denna direktion.

Solen progresserad kvadratur till natala Merkurius. - Solen når inte Merkurius kvadratur förrän sent i livet, och i jämförelsevis få liv, därför kan dess verkningar endast förmodas och den har ingen betydelse.

Solen progresserad parallell, konjunktion, sextil, eller trigon till natala Månen. - Om Månen är välaspekterad vid födelsen ger dessa inriktningar en period av framgång och popularitet. Den förhöjer den heder och uppskattning individen åtnjuter i sin miljö, den bringar favörer från inflytelserika personer, arbetsgivare och myndigheter, och om äktenskap inte redan ingåtts, kommer denna inriktning högst sannolikt att föranleda en framgångsrik förening. Det är en utmärkt tid att bilda kompanjonskap.

Solen progresserad kvadratur eller opposition till natala Månen. - Om Månen är skadad vid födelsen markerar detta en mycket ond period, fylld med olycka i hemmet om individen är gift, vanrykte bland de människor med vilka han har förbindelser i affärer eller socialt, kanske hamnar han i fängelse, gör förlust genom sin partners oärlighet, råkar i finansiellt trångmål eller även konkurs. Han kommer sannolikt också att lida allvarligt av dålig hälsa, och om antingen Solen eller Månen är i Kräftan, Skorpionen eller Fiskarna kan han bli en kronisk alkoholist

Solen progresserad sextil eller trigon till natala Saturnus - Om Saturnus är välaspekterad i födelsehoroskopet kommer dessa inriktningar att vara stadgande och befästande till livet så att individen kommer att vara i stånd att fullgöra sina plikter på ett högst effektivt, systematiskt och taktfullt sätt. Han kommer att få större möjligheter att avancera än tidigare och han kommer att med heder kunna åta sig det större ansvaret. Många fördelar kan förväntas från äldre människor som kommer att med fullt förtroende dras till honom. Investeringar i mark, gruvor, hus, och liknande ting kommer att visa sig inkomstbringande vid denna inriktning, allmänt ger den också en mycket djup insikt i alla livets problem.

Solen progresserad parallell, konjuktion,kvadratur eller opposition till natala Saturnus. - Om Saturnus är skadad i födelsehoroskopet markerar dessa inriktningar en period av mycket ont inflytande. Detta gäller i synnerhet parallellen, som varar omkring tio år, de andra aspekterna är endast aktiva under de vanliga tre åren. Under dessa inriktningar genomlider individen besvikelser och förseningar i allt han företar sig. Oavsett hur noggrant han än planerar kommer säkert någonting att dyka upp och hindra honom, och detta är för att väcka en anda av oro och pessimism som får livet att tyckas vara en hopplös kamp, med alla människor konspirerande för att omintetgöra honom. Finansiella svårigheter gör det hela svårare, och han riskerar att ådra sig missnöje från arbetsgivare och myndigheter.. För att sätta kronan på verket, blir hälsan lidande, i synnerhet under parallellen, hans vitalitet blir mycket låg, och förmågan till återhämtande blir nästan noll. Allt kommer att bero på om han kan se till ”molnets silverkant” och sträva efter att lära sig de givna läxorna, eller om han helt enkelt dignar under bördan och ger upp. Varnad kan värja sig och den studerande i Astrologi har i varje fall kunskapen om att dessa prövningar endast är övergående. De vet när bättre dagar skall komma.

Solen progresserad parallell, konjunktion,sextil eller trigon till natala Jupiter. - Om Jupiter är välaspekterad vid födelsen är dessa aspekter bland de fördelaktigaste på hela skalan av inriktningar, då de indikerar en period av finansiell välmåga, där varje företag lyckas, följaktligen kommer spekulation, investeringar, och nya riskabla affärsföretag att bli framgångsrika och ge vinst, individen kommer att stiga i popularitet och uppskattning i samhället och sin närmaste umgängeskrets, han kan vinna mycken heder i förbindelse med åtaganden för filantropiska eller välgörande ändamål, och han kommer att åtnjuta stor framgång socialt och lycka i hemmet. Det finns en tendens till resor eller förändringar som kommer att bringa både nöje och förtjänst, och ambitioner som i många år syntes omöjliga att förverkliga kommer sannolikt att uppfyllas. Under dessa inriktningar knyts ofta för individen fördelaktiga varaktiga vänskapsband. De stärker också kroppskonstitutionen och ger strålande hälsa, men övermåttlighet i bruk av livsandarna kan senare, under onda inriktningar, ge åkommor. Om detta förebyggs kommer det ökade flödet av livskraft givet av dessa inriktningar att ha en varaktig fördelaktig inverkan på hälsan

Solen progresserad kvadratur eller opposition till natala Jupiter. - Om Jupiter är skadad vid födelsen anger dessa inriktningar en period av svårigheter och prövningar. Någon när och kär kommer att försvinna ur individens liv, antingen genom brytning av bekantskap eller dödsfall, han hotas av processer, finansiella förluster eller socialt misslyckande, med mycket motstånd från andra människor. Om han investerar pengar eller spekulerar kommer varje vågstycke att visa sig vara ett misslyckande på grund av svek och förvrängningar från dem med vilka han har att göra. Om han byter affärsinriktning eller reser till en annan stad kommer han att ställas inför än större svårigheter, hälsan kommer att bli lidande och missöden i hemmet kommer att uppstå

Solen progresserad parallell, konjunkton, kvadratur eller opposition till natala Mars. - Om Mars är skadad vid födelsen markerar dessa aspekter en mycket kritisk period i livet. Det finns ett tillstånd av överilad och obetänksam upphetsning som vill leda individen till att göra de mest dumdristiga handlingar, benägenhet att slösa sina pengar, tillintetgöra sina utsikter i livet, bli krympling genom en olycka, eller frossa i utsvävningar som utvecklar feber, bölder, eller inflammatoriska sjukdomar. Han bör vara särskilt aktsam på att inte hantera eld, hett vatten, sprängämnen eller eldvapen, och vara försäkrad mot förlust genom eld, sjukdom eller olycka. Hans anseende kommer troligen också att bli skadat genom skandal, därför borde han använda all sin energi och viljestyrka för att handla med all för honom tänkbar diskretion och sålunda bemöda sig om att behärska sina stjärnor.

Solen progresserad sextil eller trigon till natala Mars. - Om Mars är välaspekterad vid födelsen indikerar dessa inriktningar en period av äventyr när individen kommer att vara genomsyrad av en kraftfull anda av aktivitet, företagsamhet och flit, han kommer att bli bekant med människor som har en banbrytande insikt eller på något vis motta en impuls som kommer att hjälpa honom på traven att börja ett nytt vågstycke i livet som kommer att ge honom framgång, vänner, och välstånd. Han kommer sannolikt att vara på jakt efter nya verksamhetsfält och att vara mycket rastlös i att söka ett utlopp för den energi som hotar att spränga honom, men han är också fallen för att slösa bort de pengar som tycks komma med sådan lätthet. Om han vore vis skulle han vara litet mindre generös, ty när denna aspekt passerat förbi, är det sannolikt att glansperioden är över.

Solen progresserad parallell, konjunktion, kvadratur eller opposition till natala Uranus. - Om Uranus är skadad vid födelsen markerar dessa aspekter en mycket kritisk period i livet. Individen blir mycket irriterad och häftig. Han är ansträngande för vänners och släktingar tålamod intill bristningsgränsen så att en separation eller en brytning inträffar. Han kommer att verka frånstötande på andra, överilad, irrande, och riskerar att göra de mest oväntade och underliga ting. Han kan påbörja en process utan att ens ha skuggan av skäl eller orsak, helt enkelt för den helt vanvettiga lusten att gräla. Således kommer han enligt bekantas mening att skämma ut sig, eller, beroende på vilka andra aspekter som är i kraft, kan det vara någon h närstående som förorsakar vanhedern vilken sedan reflekteras på honom på grund av vänskapen eller förhållandet.

Solen progresserad sextil eller trigon till natala Uranus - Om Uranus är välaspekterad vid födelsen och individen är av en tillräckligt avancerad typ för att svara på dess inflytande, markerar dessa aspekter en period av väldig andlig och mental acceleration, de skapande, organiserande och uppfinningsrika förmågorna intensifieras i hög grad, så att han är i stånd att formulera idéer, fullända uppfinningar och organisera företag på ett högst överraskande effektivt sätt, med liten eller ingen ansträngning. Där kan finnas plötsliga och oväntade vinster genom uppfinningar, investeringar eller spekulation, och om han inte redan är intresserad av avancerade tankar eller ockultism kommer han med största sannolikhet att attraheras under denna period och erhålla en god början innan aspekten förbleknar.

Solen progresserad parallell, konjunktion, kvadratur eller opposition till natala Neptunus. - Om Neptunus är skadad vid födelsen markerar dessa aspekter en kritisk tidpunkt för de som kan svara på deras andliga inflytande är då hyperkänsliga och sannolika att utveckla en ej önskad fas av ofrivillig andlig syn eller fallenhet för att bli försatta i extatiska tillstånd eller bli besatta av andar från den osynliga världen som söker ett medium som kan tillfredsställa deras begär, som vanligtvis är osunda. Individen kan också med största lätthet falla offer för en hypnotisör och råka i besvär genom bedrägeri, svek och ofördelaktiga förändringar, eller förluster genom spekulation i stora bolag där aktievärdet minskas genom fingerad nyemission.

Solen progresserad sextil eller trigon till natala Neptunus. - Om Neptunus är välaspekterad vid födelsen markerar dessa aspekter en period av andligt uppvaknande, när individen kan motta en initiering som kommer att utveckla hans andliga krafter och om han är tillräckligt utvecklad öppnas de osynliga världarna för honom. För andra kan den utveckla förmågan till inspirerad musik, och ytterligare andra människor kan erfara en period av enastående kärlek och sällhet, men majoriteten kan inte svara på detta inflytande.

Solen progresserad parallell, konjunktion, sextil eller trigon till natala Mitthimlen. - Dessa aspekter ger en period av vinst, befordran, heder och erkännande, favörer från myndigheter eller arbetsgivare, ökad social prestige, och ett allmänt befrämjande av de världsliga affärerna. Detta är ett bra tillfälle för att göra särskilda ansträngningar för att öka inkomsterna då alla bemödanden i den riktningen kommer att ha ett gynnsamt stellariskt inflytande som stöd och kommer därför med större sannolikhet att lyckas bättre än vid andra tider.

Solen progresserad kvadratur eller opposition till natala Mitthimlen. - Dessa aspekter markerar en period av dåligt anseende när förtal och fiendskap hotar hedern och den sociala ställningen. Det är därför bäst för individen att vara mycket försiktig i allt han gör eller säger, då konflikter med myndigheter kan resultera i fängelse, eller med arbetsgivare då den kan medföra förlust av anställning. Finansiella tillgångar är också hotade.

Solen progresserad, parallell, konjunktion, sextil eller trigon natala ascendenten. - Dessa aspekter markerar en period av allmänt god tur, strålande hälsa och glädje. Allt vad individen än företar sig förefaller att lyckas

Solen progresserad kvadratur eller opposition till natala ascendenten. - Dessa aspekter markerar en period av dålig hälsa, i synnerhet i en kvinnas horoskop. Det finns också åtskilligt med bekymmer och allmänt så kallad ”otur”.

### <h3 id="chapter-25">Kapitel XXV: Progresserade lunariska inriktningar</h3>

Månen färdas genom Zodiaken med en genomsnitshastighet av mellan tolv- tretton grader per dag, och då i progressionens konst dagen tas som ett tidsmått likvärdigt med ett år, kan vi säga att Månen genom progression från födelse till död färdas med en hastighet av mellan tolv och tretton grader om året, eller omkring en grad per månad. Således cirkulerar hon hela horoskopet inom loppet av omkring tjugoåtta år och bildar alla aspekter som kan bildas till alla planeterna i födelsediagrammet, och hon kan således färdas två eller tre gånger runt horoskopet i den genomsnittliga mannens eller kvinnans liv. Det är hennes passage runt horoskopet som gör livet fruktbart på händelser ty aspekter från planeterna själva som indikerar året när ett visst inflytande är redo att skördas som moget öde och skapa händelser i livet, förorsakar själva varken goda eller dåliga verkningar såvida inte en aspekt från den progresserade Månen eller en lunation bringar saken till ett fokus och markerar månaden när tilldragelsen kommer att äga rum. Därför är ibland även starka aspekter mellan Solen och planeterna, eller mellan planeterna själva, ofruktsamma till sin verkan när de inte förstärks av en progresserad aspekt eller lunation av samma natur.

Ej heller har de lunariska aspekterna något eget inflytande, eller om de har det, är det inte särskilt markerat om inte den lunariska aspekten till sin natur överensstämmer med den då gällande primära direktionen.

Det finns andra viktiga punkter som den studerande alltid bör hålla i minnet. Det bör också noteras att aspekterna från den progresserade Månen till de progresserade planeterna skapar liten eller ingen verkan och de nedan beskrivna inflytandena är avsedda för de natala planeterna.

Månen progresserad parallel, konjunktion, sextil eller trigon till natala Solen. - Dessa aspekter indikerar en rätt gynnsam period i livet, vilket ger viktiga förändringar till det bättre. Inte sällan resulterar äktenskap som är både framgångsrikt och lyckligt. Blomstrande affärer om individen är företagare, eller löneförhöjning om han är anställd, kan förväntas vid denna tid, då chefer och de i en position till att ge favörer är på ett generöst humör och redo att sätta sin tro till allt som är gott hos individen.

Månen progresserad kvadratur eller opposition till natala Solen. - Dessa aspekter indikerar en tid av bekymmer och förluster. Det finns en tendens till svårigheter med arbetsgivare eller kunder som kommer att ge förlust av anställning eller i affärer, sinnet är vacklande så att individen inte kan bestämma sig för vad han skall göra, och således är han fallen för att gå miste om möjligheter som kunde ge vinst och istället ger förlust. Han kommer att få besvär med det motsatta könet, särskilt den äkta hälften om han är gift. Hälsan kommer att bli lidande och det finns en förändring till det sämre i livets alla angelägenheter.

Månen progresserad parallell, konjunktion, sextil eller trigon till natala Venus. - Om Venus är stark och välaspekterad i det natala diagrammet kommer denna period att rymma både välbehag och förtjänst, ty individen kommer att skaffa nya vänner och ha möjligheter att själv avancera både socialt och finansiellt. Dessa aspekter indikerar i en mans horoskop också början på uppvaktning och dess fullbordande i äktenskap.. De ger god hälsa och en lycklig, gladlynt sinnesstämning, så att hela världen tycks bada i solsken. Detta är, i korthet, en period av allmän framgång och lycka.

Månen progresserad kvadratur eller oppossition till natala Venus. - Om Venus är skadad vid födelsen markerar detta en period med stora bekymmer och besvikelser. En förlovning kanske slås upp eller ett äktenskap upplöses genom separation. Den finansiella framgången kommer sannolikt att bli lidande och hälsan kan vara klen. Tillrättavisningar och uteslutningar kan förväntas i den sociala relationen och individen borde vara särskilt försiktig med det motsatta könet, ty när denna direktion är verksam finns det stora möjligheter för svårigheter från den källan. Med kunskap om vad som är på gång, och naturen och varaktigheten av influensen, borde han försöka att behärska sina stjärnor genom att upprätthålla en så gladlynt sinnesstämning som möjligt och undervisa sig själv genom att handla klokt i de frågor som synes vara de farliga punkterna.

Månen progresserad parallell, konjunktion, sextil eller trigon till natala Merkurius. - Om Merkurius är välaspekterad vid födelsen, kommer dessa direktioner att låta de mentala styrkorna framträda och det är därför en gynnsam tid för att ägna sig år studium av något som individen känner sig attraherad av. Om några viktiga förändringar har planerats är detta den rätta tidpunkten att utföra dem, ty under dessa direktioner kommer framgång säkert att vara med i mycket större mått än under mindre gynnsamma inflytanden, och om han har några viktiga angelägenheter att ordna upp med bröder, systrar eller grannar, kommer han att nå en gynnsam avslutning med dem mycket snabbare än vid någon annan tidpunkt.

Månen progresserad kvadratur eller opposition till natala Merkurius. - Om Merkurius är skadad vid födelsen kommer individen att behöva vara mycket försiktig under inverkan från dessa planetariska inflytanden, då det kommer att finnas en tendens till att tala överilat och obetänksamt, och därigenom kan individen göra sig skyldig till ärekränkning eller förtal. Det är också sannolikt att om några överlåtelsehandlingar eller laga dokument signeras under denna tid kommer det att vara till individens förfång och han kommer senare att ångra det. Han borde också vara mycket aktsam på sina uttryck i korrespondensen och om han är en skriftställare borde han vara dubbelt så aktsam eller så kommer hans skrifter mer än sannolikt att förorsaka bekymmer för honom själv eller andra. Sinnet kommer att vara mycket oroligt och han borde varken resa eller företa förändringar utan bemöda sig om att hålla sig så lugn som möjligt under denna tid.

Månen progresserad parallell eller konjunktion natal Saturnus. - Om Saturnus är skadad i det natala horoskopet är detta en mycket kritisk period. I en kvinnas horoskop indikerar den dålig hälsa, oro och bekymmer. I en mans horoskop, om han är gift, indikerar den svårigheter i hemmet eller dålig hälsa hos makan. Det finns bekymmer, förseningar och besvikelser inom alla livets angelägenheter och en tendens att oroa sig över saker och bli morbid och melankolisk.

Månen progresserad kvadratur eller opposition till natala Saturnus. - Om Saturnus är skadad vid födelsen, markerar dessa aspekter en mycket ond tid, särskilt med avseende på hälsan och betingelserna i hemmet. De alstrar en orolig sinnesstämning med retlighet och en tendens att ängslas, en pessimistisk livsåskådning, dysterhet och modfälldhet tycks vara regeln, de finansiella affärerna kommer också att bli lidande och aktsamhet borde iakttas på att inte göra några förändringar eller investeringar vid denna tid. Det enda botemedlet är att försöka behålla en så filosofisk attityd som möjligt, att se till ljusglimten även i det mörkaste moln och eftersträva att lära sig de läxor som skall läras under denna period.

Månen progresserad sextil eller trigon till natala Saturnus. - Om Saturnus är väl aspekterad i födelsehoroskopet markerar dessa aspekter en framgångsrik och gynnsam period när man kommer att vinna erkännande av varaktig natur i ens livssfär. Han kommer att vara i stånd att ta på sig ökat ansvar och skilja sig med heder från sina uppgifter. Om några investeringar i hus, land eller gruvor övervägs kommer detta att vara en mycket gynnsam period för att företa sådana angelägenheter. Denna tid kommer att vara epokgörande i livet när en ny, solid och stabil grund för framgång lägges, och på vilken uppbyggnaden av ett framgångsrikt liv kan bli rest.

Månen progresserad parallell, konjunktion, sextil eller trigon till natala Jupiter. - Om Jupiter är väl aspekterad vid födelsen, markerar dessa aspekter en period av lycka och allmänt god framgång. Hälsan är utmärkt, eller om individen har varit sjuk kan bättring väntas vid denna tid. Sinnesstämningen kommer att vara glad och han kommer att njuta av livets alla glädjeämnen. Det är en särskilt bra tidsperiod för att resa ty han kommer att få ett vänligt och hjärtligt mottagande överallt. Den finansiella framgången kommer att gagnas om investeringar görs under dessa direktioner, eller om affären forceras efter bästa förmåga. Detta är en epok när saker och ting tar en avgjord vändning till det bättre, och om individen drar lämplig fördel av de då för honom erbjudna möjligheterna kommer denna tid att kännas av länge i livet.

Månen progresserad kvadratur eller opposition till natala Jupiter. - Om Jupiter är skadad vid födelsen borde individen ge stor akt på sin diet under tiden då dessa aspekter varar, ty det finns en tendens till omåttlighet som kommer att förorsaka sjukdom genom förorening av blodet. Han borde också ge stor akt på att inte förlora behärskningen eftersom om det visas fara för stroke i det natala diagrammet kommer det mera sannolikt att uppenbaras under dessa stellariska inflytanden än vid någon annan tid.Var så lugn som möjligt och undvik all stimulerande mat och dryck. Företa under inga omständigheter några spekulationer medan dessa direktioner varar ty förlust är säker och det finns en benägenhet att bli bedragen eller sviken av andra. Det finns också en fara för bekymmer i hemmet och förluster genom processer och liknande saker. Den sociala prestigen kommer sannolikt att bli lidande på grund av ett högdraget, bombastiskt och befallande sätt, därför borde individen vara aktsam och måttlig i allt och också hålla sig själv väl i schack.

Månen progresserad parallell, konjunktion, kvadratur eller opposition till natala mars. - Om den natala Mars är skadad markerar dessa aspekter en mycket ond period. I en kvinnas horoskop indikerar de, för det första, dålig hälsa, och i en mans, våldsamma gräl i hemmet. Det finns en tendens att vara grälsjuk, dumdristig och vårdslös, med resultatet att individen kan bli utsatt för kroppsskador eller olyckor, också en tendens till den lägre passionerade naturen som kan bringa besvär i sitt släptåg, därför borde han vara mycket aktsam i sitt umgänge med det motsatta könet. Om inte stor aktsamhet iakttas kommer resultatet att bli förtal och socialt vanrykte. Dessa direktioner gör också individen mycket vårdslös och extravagant i finansiella angelägenheter, benägen att göra hastiga och felaktiga omdömen, om därför papper signeras vid denna tid kommer olyckor mycket sannolikt att följa. Dessa direktioner är bland de pålitligaste i sin inverkan och individen undkommer sällan utan att lida förlust eller skada på något sätt, därför bör den största aktsamhet iakttas under denna period.

Månen progesserad sextil eller trigon till natala Mars. - Om Mars är väl aspekterad vid födelsen markerar dessa aspekter en period av betydande aktivitet i livet och kommer att vara till den involverade individens fördel. Åtskillig vital energi ackumuleras och denna dynamiska kraft måste naturligtvis få ett utlopp på något sätt, följaktligen är detta en gynnsam tid för expansion av affärerna eller att gripa sig an nya djärva företag, de kommer säkert att lyckas om individen inte är för överilad i sina ansträngningar utan använder lite försiktighet i användandet av denna väldiga energi. Dessa aspekter är särskilt aktiva ibland dem som arbetar eller handlar med eldens och järnets martialiska element, såsom soldater, kirurger och ingenjörer, åt dem bringar de heder och befordran.

Månen progresserad parallell, konjunktion, kvadratur eller opposition natala Uranus. - Om Uranus är välaspekterad vid födelsen markerar dessa aspekter en mycket kritisk period när individen är disponerad för att göra hastiga och oväntade förändringar vilka kommer att ha en ofördelaktig inverkan på livet, därför bör han vara mycket uppmärksam på sådana eventualiteter. Det finns också en böjelse för att ha ett hemligt förhållande vilket kommer att ge individen sorg och problem, följaktligen borde han undvika förbindelse med det motsatta könet och när detta är oundvikligt borde han vara mycket varsam i sitt sätt och beteende, ty under dessa direktioner kommer människor sannolikt att döma honom strängt för ringaste tillstymmelse till missgärning. Det finns en tendens till irritation och ett hårt sätt att tala som sannolikt kommer att förorsaka olycka i hemmet och den förlust av vänner som senare kommer att mycket beklagas, därför borde individen bemöda sig om att tygla sig, det skulle faktiskt vara bättre att undvika sina vänner så mycket som möjligt under denna tid.

Månen progresserad sextil eller trigon till natala Uranus. - Detta är utmärkta aspekter för dem som är tillräckligt avancerade för att motsvara dem. Om Uranus är väl aspekterad vid födelsen, kommer de originella, intuitiva och uppfinningsrika förmågorna att finna ett utlopp vid denna tid som kan vara mycket välgörande för individen. Om han är intresserad av studier av avancerad tanke eller ockultism är detta en särskilt god tid för att ägna sig åt sådana ämnen, då en expansion av medvetandet med största lätthet kan bli resultatet under dessa direktioner, vänskapsband knyts med människor som kommer att vara till fördel för individen, förmånliga förändringar eller flyttningar kan göras, följaktligen markerar det en epok i livet som sannolikt kommer att för gott lämna en beständig prägel .

Månen progresserad parallell, konjunktion, kvadratur eller opposition till natala Neptunus. - Om Neptunus skadad i det natala diagrammet markerar dessa direktioner en period av kufiska och kusliga erfarenheter, där individen sannolikt kommer under hypnosens eller medialitetens förtrollning eller har visioner eller börjar höra röster, men alla dessa erfarenheter är till sin natur ej önskade och borde därför förebyggas så mycket som möjligt. Det skulle under dessa direktioner vara mycket ovist att inträda i ett spritistiskt seansrum där betingelserna gynnar sådana manifestationer, och om aspekterna bildas från vattentecken - Kräftan, Skorpionen, eller Fiskarna - finns det en stark tendens att förvärva vanan att använda rusdrycker eller narkotika som kan verka till individens sorg och besvär under resten av hans liv. Då dessa aspekter alstrar en mental och fysisk trötthet, när livskrafterna är låga och individen negativ, är sådana ej önskade inflytanden särskilt betingade för att vinna fotfäste. Det finns också en fara för komplotter genom hemliga fiender som tenderar att bringa individen i vanrykte och svårigheter. Han kan faktiskt också komma i fängelse eller bli inlagd på sjukhus på grund av dålig hälsa, ty Neptunus behärskar fängelser, sjukhus, hospital, och liknande platser. Stor aktsamhet borde iakttas i alla förbindelser med andra människor.

Månen progresserad sextil eller trigon till natala Neptunus. - Om Neptunus är väl aspekterad vid födelsen kan dessa direktioner bringa en liten utvidgning av medvetandet och om de solariska aspekterna till Neptunus också är i kraft samtidigt kan de som är tillräckligt avancerade för att svara på detta inflytande vänta sig en initiering. Men för majoriteten av människor kommer den troligtvis endast att betyda en behaglig tid, en fest med musik eller någon liknande erfarenhet.

Månen progresserad parallell eller konjunktion natala ascendenten eller Mitthimlen. - Dessa aspekter bringar förändringar in i livet, men huruvida de är goda eller dåliga beror på de andra just då i horoskopet verkande inflytanden.

Månen progresserad sextil eller trigon till natala Mitthimlen. - Om andra inflytanden överensstämmer är detta en tid av fördelaktiga förändringar, befordran, heder och allmän framgång på livets olika områden.

Månen progresserad kvadratur eller opposition till natala Mitthimlen. - Dessa aspekter indikerar förlust av prestige, svårigheter och ångest, finansiell förlust, särskilt i förbindelse med kvinnor. Det är en dålig tid för att resa eller företa förändringar.

Månen progresserad sextil eller trigon till natala ascendenten. - Dessa aspekter ger gynnsamma förändringar, finansiell välmåga, och allmänt god tur.

Månen progresserad kvadratur eller opposition till natala ascendenten. - Dessa aspekter markerar en period av svårigheter. Dålig hälsa kan förväntas, och om några förändringar eller flyttningar görs kommer de att vara till individens nackdel.

### <h3 id="chapter-26">Kapitel XXVI: Ömsesidiga planetariska direktioner</h3>

Aspekter mellan två progresserade planeter har liten eller ingen styrka, men när en planet genom progression kommer till en aspekt med en natal planet verkar den på gott eller ont, enligt dess natur och styrkan hos den natala planeten i horoskopet.

På följande sidor har vi nedskrivit dessa tendenser, och det betyder ingenting huruvida Venus progresserar till en god aspekt med natala Saturnus, eller Saturnus progresserar till en god aspekt med natala Venus, verkningarna är såsom de noterats i första stycket, och likaledes med de andra följande aspekterna.

Venus och Saturnus i god aspekt genom progression indikerar en period av finansiell framgång, uppnående av social prestige och känslomässig exaltering. Den religiösa och hängivna naturen kommer sannolikt att mottaga ett uppvaknande.

Venus och Saturnus i ond aspekt genom progression indikerar en period av sorger och svårigheter. Både hälsan och anseendet blir lidande, förseningar, besvikelser och förluster är ofta förekommande och är irriterande. Andra kommer att försöka inverka på individen, dödsfall eller separation från närstående, och andra tråkiga erfarenheter kommer att inträffa. Sinnet blir dystert och benäget för att oroa sig.

Merkurius och Saturnus i god aspekt genom progression markerar en god tid för att ta på sig nytt ansvar, göra investeringar i hus, gruvor, mark, eller liknande egendom, företa studier eller forskningsarbete av djupare natur, ingå avtal som kommer att visa sig vara av varaktig fördel för individen. Det är en lämplig tid för att ha kontakt med affärsmän och äldre människor, eller att företa resor i seriösa syften.

Merkurius och Saturnus skadade genom progression indikerar en tid av besvikelser och fördröjningar med en tendens att se till den mörka sidan av saker och ting. Det är en olämplig tid för att åtaga sig nya förpliktelser, ha att göra med äldre människor eller signera juridiska handlingar. Individen kan vara utsatt för förtal och förlora sitt goda rykte.

Mars och Saturnus i god aspekt genom progression markerar en period när individen kommer att vara mycket företagsam och ändå taktfull och diplomatisk, modig men dumdristig, stark och värdig, bättre i stånd att axla livets ansvar än vid någon annan tid. Om han använder dessa egenskaper väl kommer han att vinna finansiellt, och också uppskattning bland sina bekanta.

Mars och Saturnus i dålig aspekt genom progression gör individen mycket dumdristig och impulsiv, följaktligen finns det en disposition för olyckor under dessa direktioner. Om horoskopet tillfälligtvis visar våld finns det en tendens till kriminalitet och blodutgjutelse som kan resultera i fängelse. Alla karaktärens dåliga egenskaper tycks framträda vid denna tid, att förlora självbehärskningen är dock den minsta av dem. Största aktsamhet bör iakttas för att hålla nere den djuriska naturen och lägga band på karaktärens alla dåliga drag.

Venus och Jupiter i god aspekt genom progression ger finansiella fördelar, en högre social position och uppskattning. De gör individen vänligare, mera medkännande och eftertänksam, följaktligen ökar hans popularitet. Det är en bra tidsperiod för att resa och njuta av livet. Investeringar gjorda under detta inflytande är vanligtvis framgångsrika, och hälsan är utmärkt, eller om individen har varit sjuk markerar detta konvalescensens och återhämtandets period, då livet antar en ljusare nyans.

Venus och Jupiter skadande varandra genom progression indikerar en period av mindre besvär i hemmet, små finansiella förluster och samt en tendens till extravagans och slösaktighet, ekonomiska svårigheter för den sakens skull, också möjliga processer. Det finns även någon förlust av prestige i den sociala cirkeln eller i indvidens miljö.

Merkurius och Jupiter i god aspekt genom progression indikerar en mycket framgångsrik period i livet. Individen kommer troligtvis att företa resor med både nöje och vinst för sig själv. Han kommer att vara vid god hälsa och på bästa humör, så att livet i allmänhet kommer att anta en mycket ljus nyans. Det finns indikationer på vinster genom investeringar och i hans vanliga affärer, och det är en gynnsam tid för att ingå avtal och överenskommelser, i synnerhet för litterärt arbete.

Merkurius och Jupiter skadade genom progression markerar en besvärlig tid, då individen är disponerad för att bli inblandad i processer och göra förluster. Han bör vara mycket aktsam och inte signera dokument eller ingå avtal, då det kommer att bli svårigheter och missförstånd, och innebära finansiella förluster, om han lånar ut pengar till andra människor kommer de att försöka bedra honom, affärer med säljare och kommissionärer bör särskilt undvikas.

Mars och Jupiter i god aspekt genom progression markerar en period i livet när Jupiters vanliga konservatism blandas med den martialiska entusiasmen, följaktligen kommer individen att bli mera optimistisk och företagsam så att han sannolikt kommer att med framgång utvidga sina affärer och att genom detta få högre inkomster. Han bör emellertid, vara aktsam på att inte vid denna tid bedra sig själv. Dessa aspekter arbetar även på den hängivna naturen vilket ibland kan uttrycka sig som religiös entusiasm när individen börjar ett nytt liv och blir en bättre man eller kvinna än förut.

Mars och Jupiter i ond aspekt genom progression markerar en farlig punkt i livet när individen är disponerad för att förstöra hela sin karriär genom definitivt kriminella handlingar, eller att göra förluster beroende på uppseendeväckande överdåd och onödig lyx, eller han kanske blir intresserad i någon svindelaffär i värdelösa gruvor eller att spekulera på fondbörsen på ett så vårdslöst sätt att han förlorar allt och blir ett socialfall. Hälsan kommer troligtvis att bli lidande under denna direktion, föroreningar av blodet kan förorsaka utväxter, tumörer, bölder, och liknande lidanden. Sammantaget är detta en mycket ond tid och individen borde ge akt på sig själv och vara noga med att inte ge efter för några av dessa inflytanden.

Venus och Mars i god aspekt genom progression markerar en period av välbehag och njutning, en tillgivenhet av varaktig natur bildas tillsammans med någon genom en entusiastisk uppvaktning. Det finns också indikationer på ekonomisk vinst och en stigande popularitet.

Venus och Mars i ond aspekt genom progression markerar en period av impulsivitet och vårdslöshet då individen sannolikt kommer att handla på ett ytterst tanklöst sätt vilket kan förorsaka stora svårigheter i livet. I äktenskapet och hemmet kan det bli olyckligt. Finansiella förluster och vanrykte synes också, därför bör individen bemöda sig om att hålla sig själv under kontroll och undvika alla frestelser som kan komma i hans väg.

Merkurius och Mars i god aspekt genom progression utmärker en tid när individen är allmänt framgångsrik i alla livets affärer, i synnerhet där de mentala egenskaperna tas i anspråk, ty det kommer att göra honom snabb, skarpsinnig och smart, snabb i att se det som är väsentligt och utnyttja en fördel, således indikeras även finansiella vinster. Detta är en god tid för annonsering och utvidgande av individens affärer, ingå kontrakt och avtal och att göra överenskommelser med representanter och mellanhänder. Det är gynnsamt för litterärt arbete av enklare natur, och en utmärkt tid för att resa. Hälsan är god och det finns en känsla av gladlynthet, glädje och optimism.

Merkurius och Mars i ond aspekt genom progression

Detta är en kritisk tid när individen är snabb att handla på impuls, att tala och handla impulsivt utan moget övervägande och beräkning, följaktligen kommer han sannolikt att råka i svårigheter eller lida förlust genom andra människors smarta intriger. Han bör därför vara mycket försiktig och inte signera papper eller ingå avtal, och det finns risk för olycka under resa. Det är en ogynnsam tid för förändringar eller utvidgning av affärer.

Mars och Uranus i god aspekt genom progression indikerar en god period för att fullborda uppfinningar eller starta nya och nyskapande företag. Vänskapsband av fördelaktig natur knyts ofta under dessa direktioner, och inte sällan äger ett psykiskt uppvaknande rum genom förbindelse med människor, eller grupper av människor, som har en uranisk natur.

Mars och Uranus i ond aspekt genom progression. markerar en mycket farlig tid i individens liv. Det finns en mottaglighet för olyckor av ovanlig natur, ett uppbrytande av förhållanden, fjärmande från vänner, och individen är disponerad för att plötsligt finna sig ensam i världen. Ibland finns där ett psykiskt uppvaknande, men icke alltid av önskad natur.

Mars och Neptunus i god aspekt genom progression markerar för avancerade människor en tid av god hälsa och utmärkt lynne , men majoriteten känner inte av dess inflytande.

Mars och Neptunus i ond aspekt genom progression skapar en neurotisk disposition till dem som är mottagliga för dess inflytande. Det finns också en tendens till att på något oförklarligt sätt bli bedragen eller lurad.

Venus och Uranus i god aspekt genom progression ger sannolikhet för finansiell vinst och det är troligt att individen kommer att ha vad han betraktar som trevligt, sannolikt innebärande en romantisk kärleksaffär, men den kommer sannolikt att efterlämna ett sår. Denna direktion försäkrar om vänners bistånd och förhöjer individens nuvarande popularitet.

Venus och Uranus i ond aspekt genom progression är en stor orsak till äktenskaplig olycka och skilsmässa. Denna direktion kommer sannolikt att föranleda en skandal på grund av omoraliskt uppförande. Processer och finansiell förlust hotar också, och individen kommer sannolikt att handla på ett ytterst nyckfullt sätt.

Venus och Neptunus i god aspekt genom progression indikerar en period av framgång i sociala angelägenheter, glädje och njutning av livet för dem som kan svara på denna direktion. Individen är särskilt disponerad för att hänge sig åt byggandet av luftslott och uttänkandet av rosenröda dagdrömmar som inte är till någon särskild nytta men tjänar till att göra perioden mycket njutbar.

Venus och Neptunus i ond aspekt genom progression kommer sannolikt att medföra en del psykiska erfarenheter av obehaglig natur förbundna med medialitet eller hypnotism.. Det finns en tendens till medialitet och omoraliskhet, tillfälligt frosseri i rusdrycker eller narkotika vilket kommer att förorsaka sorger och svårigheter som drabbar individen.

Merkurius och Uranus i god aspekt genom progression gör den native individen mentalt aktiv, ger oväntad glädje och impulser till mentalt arbete vilket gör sinnet skärpt och ger en önskan om ockult utforskning. Många attraheras och blir intresserade av altruistiskt och humanitärt arbete under denna aspekt.

Merkurius och Uranus skadande varandra genom progression gör sinnet okonventionellt, nyckfullt och rastlöst, skapar ett nervöst, oberäkneligt sinnestillstånd,, och kan bringa oväntade rättegångar.

Merkurius och Neptunus i god aspekt genom progression. sinnet är aktivt och inspirerat för att studera astrologi och mysticism. Den native individen vill gärna resa över vatten ovill också företa förändringar. Endast de som är avancerade längs andliga banor känner av Neptunus verkningar.

Merkurius och Neptunus i dålig aspekt genom progression personer under detta inflytande borde vara på sin vakt mot investeringar i företag. Sinnet är stört av onda tankar och moralen kan vara slapp om en sådan tendens är visad i det natala horoskopet.

Saturnus, Jupiter, Uranus, och Neptunus bildar sällan aspekter genom progression på grund av deras långsamma rörelser.

### <h3 id="chapter-27">Kapitel XXVII: Transiter</h3>

Planeternas progresserade positioner är händelsernas principiella signum, men planeternas transiterande positioner i rymden vid händelsernas faktiska tidpunkt förstärker eller försvagar aspekternas verkningar i det progresserade horoskopet, oavsett om de till sin natur är besläktade eller ej. Nymånarna är särkskilt starka. Dessa så kallade transiter kan ses i efemeriden för det faktiska händelseåret.

#### <h4 id="the-moon-increasing-or-decreasing">Den tilltagande eller avtagande Månen</h4>

Bland de punkter inom Astrologin som skapar problem för nybörjaren, är när Månen tilltar eller avtar i styrka. Astrologiska arbeten använder ofta dessa uttryck i uppställandet av olika konfigurationers verkningar. Men så vitt vi vet, har ingen förklaring givits någonstans, och vi tror att vad som anges i det följande kan klargöra ämnet för de studerande.

Varje månad kommer Månen till konjunktion med Solen, och denna himlakropparnas konjunktion kallas en lunation eller nymåne Efter konjunktionen eller nymånen, kan hon ses på den västra himlen nära horisonten som en liten skära, dag för dag växer den belysta ytan och blir större, vid tiden för oppositionen till Solen har hon ökat sitt ljus till högsta kapacitet, och vid den tiden talar vi om henne som fullmånen, hon går då upp i öster samtidigt som solen går ned i väster. Från den tidpunkten och två veckor framåt kan man se att hon stiger (blir synlig) senare och senare på kvällen, samtidigt avtar den belysta delen av månskivan fram tills strax före nästa konjunktion eller nymåne. En morgontidig person kan iaktta henne på den östra himlen strax före soluppgången som en liten skära på himlens valv. Således tilltar Månen i ljus från tiden för dess konjunktion eller nymåne till dess opposition, eller fullmåne, och avtar i ljus från fullmånen till nymånen. Tidpunkterna för nymånen, fullmånen och eklipser ges varje månad i våra ”simplified scientic ephemeris”, se dessa tabeller

Neptunus, Uranus, Saturnus och Jupiters transiter är viktiga, och när den studerande har blivit förtrogen med det progresserade horoskopets mysterier men inte förr, kan han med fördel skriva dessa planeters efemära positioner utanför det progresserade horoskopet och se deras verkningar, även aspekterna av nymånarna. Men var först säker på att hålla det progresserade horoskopet till de grundläggande principerna, ty fantasifulla aspekter är ”det stoff som drömmar görs av”, de astrologiska romansernas vävnad som bleknar bort till månsken och lämnar astrologen gäckad och besviken. Det är jämförelsevis lätt att hantera fantasins skyttel med natala, progresserade och transiterande planeter, var och en framställd med dess motsvarande hus, och en mängd aspekter att välja mellan, men enkelt omdöme baserat på horoskopets primära väsentligheter rättfärdigas nästan undantagslöst av händelser.

Saturnus transiterande natala Solen, Månen, Venus eller Jupiter. - Dessa transiter nedsätter vitaliteten och verkar som en sordin på individens anda, det finns en disposition för förkylningar, dysterhet och melankoli, förseningar och besvikelser, och om Saturnus skulle bli retrograd och återigen passera dessa punkter, följer en ganska lång tid av svårigheter och oro.

Saturnus transiterande kvadratur eller opposition till natala Solen, Månen, Venus eller Jupiter. - Dessa aspekter kommer att framkalla verkningar liknande konjunktionens men intensivare, tillkommande verkningar är ofta brutna ben, fall och blåmärken.

Saturnus transiterande sextil eller trigon till natala Solen, Månen,Venus eller Jupiter. - Dessa aspekter ger ingen fördel så långt som man har kunnat iakttaga.

Saturnus transiterande sextil eller trigon natala Merkurius. - Dessa aspekter stabiliserar sinnet och gör det mer i stånd till koncentration när Saturnus är direkt, eller när han är retrograd, men aspekterande Merkurius genom kvadratur eller opposition, resulterar i fruktan, oro, melankoli, dysterhet och svårigheter, då är det också farligt att resa.

Saturnus transiterande natala Mars, Uranus eller Neptunus. - Dessa transiter markerar alltid en tid av svårigheter, oavsett aspekt, men svårigheternas natur beslutas bäst av det hus och tecken där den skadade planeten är belägen.

Saturnus transiterande natala Mitthimlen. - Denna aspekt åstadkommer alltid förtal, dåligt rykte och prestigeförlust..

Saturnus transiterande sjätte eller tolfte huset eller ascendenten. - Dessa positioner har en ogynnsam inverkan på hälsan, enligt tecknen på kuspen av dessa hus.

Jupiter transiterande sextil eller trigon natala Solen, Venus, Merkurius eller Månen. - Dessa aspekter bringar hälsa, glädje och finansiell förmån enligt de natala indikationerna. Om Jupiter är retrograd är han inte så aktiv men det godas period förlängs av hans återkommande direkta passage över de goda aspekterna

Jupiter transiterande kvadratur eller opposition natala Solen, Venus, Merkurius eller Månen. - Dessa aspekter är inte särskilt onda eftersom ondska inte är i harmoni med Jupiters grundläggande natur.

Jupiter transiterande eller aspekterande natala Saturnus, Mars, Uranus eller Neptunus. - Dessa aspekter ger inga märkbara resultat eftersom planeternas grundläggande naturer är så helt och hållet olika. Detta verkar efter samma princip som att stämgafflar av olika tonhöjd inte svarar på varandra.

Uranus transiterande natala Solen eller Venus. - Dessa transiter åstadkommer romantiska band, bohemiska nöjen, okonventionella erfarenheter, och när Uranus är retrograd kan dessa vara under lång tid, men när han är i ond aspekt kan omoral, skandal och skilsmässa bli resultatet.

Uranus transiterande natala Mars, Månen eller Merkurius. - Dessa aspekter från Uranus till natala Mars, Månen eller Merkurius har en tendens att göra individen överilad, vårdslös, dumdristig och irrande, ibland om andra kriterier samverkar på gränsen till sinnessjuk, den mentala störningens fas varierande från våld när den framkallas av Mars, till mild idioti när den alstras av Månen

Uranus transiterande eller i ond aspekt till natala Saturnus, Mars eller Neptunus. - Dessa aspekter förorsakar svårigheter i överensstämmelse med det hus och tecken där Uranus är belägen. Goda aspekter alstrar ingen fördel såvitt vi har iakttaget.

Neptunus transiterande natala Merkurius eller Månen. - Dessa aspekter ger ett andligt uppvaknande åtföljt av drömmar och visioner av upphöjd natur. Dessa aspekter är också gynnsamma för resor, men de dåliga aspekterna gör sinnet orent, smutsigt och kriminellt, om det natala horoskopet så tillåter, kan individen begå ett brott och hamna i fängelse. Medialitet är också ofta resultatet av dessa transiter.

Slut på del I