# ASTRODIAGNOSI 

MAX HEINDEL e AUGUSTA FOSS HEINDEL 

Un trattato di astro-diagnosi a partire dal tema astrologico 

ASSOCIAZIONE ROSACROCIANA OCEANSIDE 

CENTRO ITALIANO A.C.R.O. 

Via Capo Mele 37 – 00122 Ostia Lido – Roma – Italy 

Telefono e fax: 06.5667682 

### PREFAZIONE 

Dei trent’anni dedicati dalla sottoscritta alla ricerca e allo studio dell’Astrologia e dell’Astro- diagnosi, gran parte fu trascorsa con Max Heindel, dapprima come collaboratrice e compagna, poi come sua moglie. Una parte di questo libro di astro-diagnosi è stata ricavata dalle prime lezioni mensili di Max Heindel agli studenti esoterici e per questa ragione il volume esce sotto i nostri due nomi, sebbene Max Heindel sia passato ai mondi superiori nel 1919. 

Questo libro può essere diverso, in alcuni particolari, dalle altre pubblicazioni sulla diagnostica basata sui pianeti. Gli autori, però, hanno voluto valersi di risorse particolari come poche altri scrittori hanno potuto avere. L’Associazione Rosacrociana, della quale essi furono i fondatori, ha un Reparto Guarigione molto efficiente. Una descrizione del metodo in uso presso tale reparto viene data nel Capitolo 33 della presente opera. 

Le centinaia di pazienti che sin dall’istituzione di tale reparto si sono rivolte a noi per ottenere aiuto, hanno precisato i dati relativi alla loro malattia, i sintomi e le peculiarità, la diagnosi medica, ecc. Queste informazioni furono, caso per caso, confrontate con l’oroscopo di ogni paziente e fu fatta un’accurata analisi di entrambe le serie di dati. I casi più salienti e tipici servirono come lezioni mensili per gli studenti esoterici della Fraternità. Da tali lezioni abbiamo scelto le migliori da pubblicare nella presente opera. In nessun caso abbiamo diagnosticato direttamente al paziente. Il suo oroscopo però ci ha dato una preziosissima chiave della malattia e delle cause della sua sofferenza e ci è servito come guida nel dare suggerimenti circa la dieta, gli esercizi fisici, l’ambiente, ecc. 

Non abbiamo la pretesa che la presente opera dica l’ultima parola sull’argomento, né affermiamo che il suo contenuto sia infallibile. Noi distribuiamo al mondo la conoscenza che abbiamo acquisita mediante anni di incessante lavoro ; la offriamo spontaneamente ai nostri lettori, lieti se altri saranno in grado di aggiungervi qualcosa. 

Augusta Foss Heindel 

### INTRODUZIONE 

L’Astro-diagnosi è la scienza e l’arte di ottenere conoscenze scientifiche riguardanti la malattia e le sue cause come sono messe in evidenza dai pianeti, nonché i mezzi per vincerla. Questa nuova scienza di diagnosi e guarigione sta lentamente conquistando il mondo medico. È una scienza che non può ignorare la vecchia scuola di medicina e di diagnosi, ma ne è un complemento. Noi crediamo che, nel tempo, questo nuovo metodo sarà definitivamente adottato. Attualmente molti medici cooperano con le nuove scuole di osteopatia, cure naturali, guarigioni magnetiche, ecc. e questi uomini di avanguardia sono pronti e disposti ad accettare un più avanzato e realizzabile metodo di diagnosi. 

Il fatto di basarsi totalmente sui sintomi esterni nello stabilire le malattie e di fidarsi dell’operato della medicina in senso esclusivo ha causato, in passato, numerosi decessi. Attualmente però l’umanità sta raggiungendo dei livelli intellettivi sempre più ampi, per cui si libera gradatamente dei vecchi metodi dimostratisi spesso inadeguati. Ora la scienza medica con i suoi strumenti perfezionati, i raggi x, la diagnosi iridologica, le analisi del sangue, ecc., ha fatto grandi passi verso migliori sistemi di diagnosi, per cui non è lontano il tempo in cui si varrà della scienza delle stelle quale ulteriore strada per guarire. I medici che scopriranno, quindi, rapidamente la causa delle malattie, saranno in grado di stabilire i migliori sistemi per curarle. In base all’oroscopo troveranno il trattamento adeguato al paziente, ne conosceranno il carattere personale e saranno in grado di stabilire se la sua volontà è forte o se è negativa o emozionale. 

La malattia può essere classificata in due modi : latente e attiva. I sintomi indicano se la malattia è in formazione. Le afflizioni planetarie mettono in evidenza le tendenze alla malattia ; se però il nativo vive in modo da neutralizzare le influenze planetarie negative, queste stesse tendenze possono non svilupparsi e rimanere allo stato latente per tutta la durata della sua vita. Se in una catena vi è un anello debole e se però essa non viene sottoposta ad uno sforzo particolare, non si spezzerà. Analogamente anche le afflizioni planetarie rimarranno latenti. Ma se il nativo abuserà del suo corpo, subito questi punti deboli riaffioreranno dando origine al secondo genere di malattia cioè al tipo attivo. Apparsa la malattia, le posizioni dei pianeti progrediti conferiscono la chiave per conoscere la sua evoluzione. Quando medici, scienziati, occultisti ed astrologi lavoreranno di comune accordo l’umanità si renderà allora conto che le sofferenze e i terrori per le sale operatorie saranno cose del passato. La salute sarà allora universalmente raggiunta, per cui il genere umano sarà idoneo a vivere in modo da evitare le sofferenze. 

N.d.T. La presente opera è stata scritta nella seconda decade del 1900. 

### Capitolo 1: LE PROPRIETÀ ANATOMICHE E FISIOLOGICHE DEI SEGNI 

#### ARIETE 

Quando Ariete, che governa la testa, è nell’Ascendente di una persona, questa ha azioni impulsive e aggressive, agisce e parla rapidamente e gode di abbondante forza vitale. Questa condizione viene intensificata quando il dinamico Marte, che è il governante di Ariete, è anche lui in Ariete in Ascendente, oppure - sempre in Ascendente - quando vi si trova il Sole, datore di vita. Quando però detti pianeti aggiungono la loro energia vitale all’Ascendente, abbiamo una persona che ha una forte tendenza a dissipare le proprie forze. 

Dette persone sono svelte e il loro carattere è esplosivo, tuttavia non nutrono rancore. Coloro che hanno Ariete nell’Ascendente, oppure il Sole o Marte in Ascendente sono facili all’ira, ma pronte a dimenticare. 

Ariete governa la testa, gli emisferi cerebrali, la mascella superiore, gli occhi e il viso, Il naso è però governato dal segno marziano dello Scorpione. 

Ariete è caldo, secco e infiammatorio. Le persone di Ariete aventi leggeri disturbi di salute possono avere la temperatura molto alta. Se ammalate, spesso la temperatura corporea sarà di 3- 4- linee superiori a quella delle persone nate sotto i segni di acqua o di aria. Sotto le afflizioni planetarie queste persone sono soggette a febbre cerebrale, capogiri, emorragie nasali, nevralgie, encefalite (cioè infiammazione degli emisferi cerebrali e altri disturbi al cervello e al viso. Soffrono frequentemente di eccessiva affluenza sanguigna alla testa (congestione cerebrale). 

La salute del paziente dipende in gran parte dalla sua volontà. Le persone nate sotto segni positivi sono più indicate a rispondere e pertanto fanno sforzi personali per coadiuvare col guaritore, mentre quelle che sono nate sotto segni negativi sono inclini a seguire la linea di minore resistenza e a trascurare le istruzioni del guaritore. 

#### TORO 

Toro governa la regione del collo, le orecchie, il palato, la laringe, le tonsille, la ghiandola tiroidea, la mascella inferiore, la regione occipitale, il cervelletto, la prima vertebra del collo e le altre vertebre cervicali, le corde vocali, le carotidi, le vene iugulari e la faringe. 

La persona nata sotto il Toro è tenace e caparbia. Toro è un segno negativo, perciò quando la persona contrae una malattia, la conserva tenacemente. Essa ha grande terrore dei mali e di conseguenza sarà un cattivo dottore o infermiere, invece se sarà nato sotto Ariete, segno positivo, assisterà il malato con serenità e ottimismo e in fretta scaccerà ogni male. Se avete un paziente il cui oroscopo abbia Toro uscente o il Sole in Toro, convincetelo di non considerarsi molto malato perché i suoi timori lo porteranno davvero a contrarre una malattia. 

La persona nata sotto il segno del Toro tende a diventare grassa verso l’età media. Essendo generalmente piccola e tarchiata, avrà collo e testa molto sviluppati, cosa che la esporrà a infiammazione ghiandolare, tonsilliti, faringiti e malattie varie degli organi della gola, nonché a polipi. 

#### I GEMELLI 

I Gemelli governano le braccia, le mani, le spalle, i polmoni, la ghiandola timo, le costole superiori, la trachea, i bronchi, i capillari, la respirazione e l’ossigenazione del sangue. 

La persona dei Gemelli è soggetta a disturbi nervosi. Siccome Gemelli è un segno comune, la persona nata con tale segno uscente spesso non ha cura della propria salute ed è disordinata nelle abitudini, per cui troviamo un maggior numero di ammalati di tubercolosi fra le persone dei Gemelli che non fra quelle dei rimanenti segni. Gemelli è classificato tra i segni positivi, quindi se si offre alla persona un leggero aiuto, sarà presto in grado di guarire dalle malattie. I mali ai quali è particolarmente soggetta sono : disturbi polmonari, bronchiti, asma, polmoniti, pleuriti, tubercolosi, disturbi nervosi. 

#### IL CANCRO 

Quando abbiamo un oroscopo su cui far diagnosi per una persona avente l’acqueo e negativo segno di Cancro uscente dobbiamo considerare che ci troviamo sempre di fronte ad un individuo avente scarsa vitalità, assai timido, poco incline a seguire i suggerimenti altrui. Le persone del Cancro propendono a fare il contrario di quello che viene loro suggerito. Sono sospettose, e non avendo fiducia nel prossimo, si alienano, a loro volta, la fiducia del medesimo ; tuttavia quando pongono fede in qualcuno, sono le persone più leali e pronte a cooperare. Un lieve apprezzamento o una piccola preghiera può avere ascendente presso di loro. Sono indubbiamente sensibili e difficilmente dimenticano un torto subito. Quando il Sole è in questo segno acqueo, la persona ha più vitalità di quando Cancro è uscente, in quanto che il Sole è il datore di vita e di energia. 

Il Cancro governa lo stomaco, il diaframma, la mammella, i lobi superiori del fegato, il dotto toracico, la elaborazione del chimo, la peristalsi, il pancreas, la vena gastrica, i canali galattoferi e il siero sanguigno. 

Le malattie che possono essere classificate sotto il segno del Cancro sono : indigestione, singhiozzo, flatulenze, idropisia e cirrosi. I nati sotto il segno del Cancro amano la buona tavola ed in genere sono grandi mangiatori ; di conseguenza spesso sono soggetti a malattie dovute a una dieta errata e questo lo notiamo particolarmente presso le persone che hanno Saturno in Cancro. Tale pianeta ha un’influenza ostacolante e in qualunque segno si trovi toglie i fluidi dell’organo corrispondente. Quando è nel segno del Cancro conferisce predilezione per i dolci e la pasticceria in genere. 

#### IL LEONE 

Quando abbiamo a che fare con un paziente avente Leone nell’Ascendente, abbiamo una persona dotata di grande energia vitale, che non soccombe passivamente alle malattie. Leone, in genere, oppone una forte resistenza senza ricorrere agli auspici altrui, ma quando non reagisce si ammala molto seriamente, pur recuperando prontamente la salute. La sua fierezza gli vieta di essere a carico di chicchessia. Essendo un segno positivo, il maggiore pregiudizio del Leone è di essere impulsivo. In qualsiasi frangente e con grande dose di energia sente quello che occorre fare, cosa che pregiudica la salute delle parti del corpo riguardanti tale segno vitale : cuore, aorta, vena cava, regione dorsale della colonna vertebrale e midollo. 

Il Sole, che è il datore di vita, governa il segno del Leone e governa anche il fluido eterico vitale che entra dalla milza, via di accesso delle forze solari. Mediante la milza il segno del Leone attira copiosamente forza. 

Troviamo i nativi con tale segno uscente, ricchi di forza e di vitalità, specialmente se il Sole è anch’esso in Leone ; ma per effetto di un inappropriato uso della loro esuberanza sono sovente esposti a vari disturbi cardiaci, nonché a disordini dei nervi spinali. Soffrono sovente di disturbi alla milza che può intervenire sulla composizione del sangue causando eccesso di globuli bianchi che sono dei distruttori e non i guardiani del flusso sanguigno, come la scienza medica afferma. 

#### LA VERGINE 

La Vergine è un segno femminile e negativo ; il secondo della triplicità terrestre ed ha minore forza di resistenza del segno fisso del Leone. Tuttavia la persona nata sotto il segno della Vergine può disporre di una resistenza considerevole, pur essendo di temperamento nervoso e labile ; quando però si abbandona ad una malattia le riesce difficile risollevarsi e ad eliminarla. Essendo di disposizione negativa è incline a lasciare che le circostanze prendano il sopravvento e non permette che la sua forza di volontà riesca ad affermarsi. 

Vergine è il segno naturale della sesta casa, quella delle malattie ; pertanto quando la persona del segno della Vergine incappa in malattie è facile che diventi un’invalida cronica. Sebbene simili persone possano diventare eccellenti infermieri, occorrerebbe metterle in guardia contro una tale vocazione ed evitare che vengano in contatto con ammalati e lavorino presso ospedali perché assorbirebbero come spugne le malattie stesse dei loro pazienti. 

Il segno della Vergine governa la regione addominale, gli intestini, i lobi inferiori del fegato, la milza, il duodeno e il sistema nervoso simpatico. Le malattie che possono essere classificate sotto il segno della Vergine sono ampiamente determinate dai pianeti che sono afflitti in detto segno. Crampi intestinali, flatulenze, coliche, diarrea, mal nutrizione, stitichezza, peritonite, colera, dissenteria, vermi, coliti ed appendiciti possono derivare dalle afflizioni in Vergine. 

#### LA BILANCIA 

La Bilancia è uno dei segni nel quale il Sole è debole. Il Sole è simbolizzato da Sansone che viene privato di forza da Dalila (la femminile Vergine) che gli ha tolto il potere contenuto nei capelli che rappresentano i raggi solari. Appena il Sole entra in Bilancia cambia la declinazione da Nord a Sud e poiché la Bilancia è il segno dell’esaltazione di Saturno, a questo punto, all’incrocio dell’equatore, i raggi solari sono più deboli. 

Le persone del segno della Bilancia, pertanto, non sono sempre in grado recuperare le loro condizioni fisiche. I loro movimenti sono incerti come il simbolo del segno che rappresentano, cioè i piatti stessi della bilancia. Talvolta, sulle ali della felicità e dell’ottimismo salgono al settimo cielo, ma alla minima preoccupazione cadono nella più profonda disperazione e pessimismo. L’idealismo è bene sviluppato in Bilancia. Il paziente di questo segno non dovrebbe possibilmente mai essere scoraggiato per qualunque cosa abbia messo il cuore nel farla per non infrangere i suoi ideali e fare scendere il piatto della bilancia verso il più profondo scoraggiamento che sovente gli causa malesseri. La persona della Bilancia dovrebbe coltivare l’equilibrio. 

Fisiologicamente questo segno governa i reni, la regione lombare della colonna vertebrale, la pelle, gli ureteri che conducono l’urina dai reni alla vescica e il sistema circolatorio. La malattia alla quale è più facilmente esposto chi è nato in Bilancia è il morbo di Bright, (o nefrite) lombaggini, disturbi nella composizione dell’urina. Le malattie dipendono in massima parte dalle afflizioni planetarie : se si tratta di Saturno, avremo scarsità di urina ; se si tratta di Giove, avremo eccesso, ecc. eczema e diabete sono pure malattie di cui la persona può soffrire. 

LO SCORPIONE 

Il marziale, acqueo segno dello Scorpione è uno dei segni meno conosciuti fra tutti i dodici. Scorpione produce una serie di tipi diversi. Generalmente la persona dello Scorpione è segreta, timida, di indole chiusa, che non ama parlare delle proprie cose. Ma vi è un altro tipo di persona dello Scorpione che è pronta a discutere alla minima provocazione e ad ostinarsi irremovibilmente sulle proprie opinioni, arrivando talvolta ad essere persino crudele. In genere ha temperamento esplosivo, cosa che se l’oroscopo contiene delle afflizioni, può minare la sua salute. Per la persona dello Scorpione il maggior danno alla salute deriva tuttavia dagli organi genitali e dai condotti dai quali passano le escrezioni organiche come l’uretra (il canaletto che dalla vescica fa passare l’urina all’esterno) e il colon, compreso l’ano. 

La vescica, il sigma (ultima parte del colon discendente), la prostata, l’osso pubico, i globuli rossi e anche le ossa nasali, sono sotto il governo dello Scorpione. Le persone nate sotto questo segno sono dei buoni guaritori, chirurghi, dottori e infermieri. Ma in Scorpione vi è spesso qualche tratto crudele e tirannico e la natura del desiderio è forte, qualche volta sensuale. I desideri bassi sono spesso spinti all’eccesso, cosa che dà origine a disturbi espressi dalla posizione e natura dei pianeti e dagli aspetti avversi : sifilide, ernia, scorbuto, fistole, emorroidi, infiammazioni e prolasso dei visceri pelvici, disturbi dell’utero, stenosi uretrale da ipertrofia della prostata e catarro nasale. 

#### IL SAGITTARIO 

Il saggitariano è in genere il più gentile e il più facilmente curabile fra tutti i pazienti ; per la sua indole buona e franca è molto stimato e sempre pronto a seguire tutte le istruzioni del medico ; tuttavia può rispondere anche a qualche suggerimento negativo. Il medico può fornirgli consigli costruttivi e lasciare nel paziente un senso di incoraggiamento, ma se uno dei suoi tanti amici (perché il saggittariano è di solito molto popolare e socievole, il che gli attira molti amici) gli suggerisce pensieri di salute malferma o fa apprezzamenti sulla sua apparenza poco salutare, oppure lo spinge a cambiare medicina, egli si lascia facilmente convincere. 

Ne risulta che sovente ritarda la guarigione. È quindi opportuno che il paziente sagittariano sia posto sotto le cure di qualcuno in grado di proteggerlo dai consigli avversi. 

Sagittario governa la regione del corpo comprendente ai fianchi, la regione sacra della colonna vertebrale, il coccige, il femore, l’osso iliaco (parte superiore dell’anca), le arterie iliache, i nervi sciatici e l’ischio (osso del bacino). Le malattie sagittariane sono : l’atassia (irregolarità dei movimenti del corpo), sciatica, reumatismo e disturbi alle anche. 

IL CAPRICORNO 

Il Capricorno è un segno terrestre governato dal pianeta Saturno. Le persone del Capricorno non cedono facilmente alle malattie. Sono di natura ferrea, tenaci e solide e si arrenderanno alle malattie solo dopo considerevoli sofferenze. Ma una volta cadute in malattia sono lente nell’uscirne e dimostrano un attaccamento ostinato ad essa. Diventano spesso ipocondriache e il guaritore deve usare molta diplomazia per rompere le condizioni cristallizzanti nelle quali si rinchiudono. La cosa più triste è che se il capricorniano, in tale stato mentale e fisico, è consapevole che qualcuno tenta di aiutarlo, resiste all’aiuto ed è ostile agli amici che lo avvicinano. 

Le persone del Capricorno sono ipersensibili e molto riservate, contraggono abitudini improntate alla malinconia e alla depressione, delle quali sembrano godere, ma che hanno un effetto deteriorante sulla salute. 

Il segno del Capricorno governa le ginocchia, la pelle, le articolazione e i capelli. La pelle di una persona del segno del Capricorno è spesso olivastra e secca. 

Le malattie alle quali il Capricorno va soggetto sono : eczema, sifilide, lebbra e lussazioni. 

#### L’ACQUARIO 

Il segno aereo e fisso di Acquario è governato da due pianeti : il malinconico, pauroso e ansioso Saturno, comunemente denominato il pianeta dell’ostacolo, e l’impulsivo, negligente, emotivo ed isterico Urano. Sebbene sia un segno fisso che dona al nativo forte volontà anche quando la persona è afflitta da aspetti avversi fra alcuni pianeti, specialmente Saturno e Urano quando sono fortemente piazzati nell’oroscopo ; l’Acquario è incline a sviluppare malinconia, pessimismo e suscettibilità estremi, (oppure è avventato e risponde alle influenze dell’emotivo Urano). Questi mutevoli sentimenti si concludono in malattie che prendono spesso la forma di nervosismo e irritabilità. Essendo Acquario un segno mentale e di aria, le persone sotto tale segno sono tenaci ed ambiziose, tendenti a strafare. Esse riescono a misurare la loro forza solo quando il corpo è al limite delle forze, perciò quando si arrendono si trovano in uno stato critico. Tuttavia daranno al guaritore ogni opportunità di aiutarle in quanto che sono sempre pronte a cooperare. 

Fisiologicamente il segno dell’Acquario governa gli arti inferiori e le caviglie. Le malattie che possono colpire la persona, sotto il segno dell’Acquario, sono : vene varicose, gonfiore alle gambe e disturbi nervosi di vario genere. Indice di esaurimento nervoso per un acquariano è l’estrema sensibilità della pelle, egli sente su tutto il corpo una sensazione di pelle d’oca, come se dei piccoli insetti fossero entrati nella pelle. 

#### I PESCI 

Pesci è un segno comune acqueo e le persone nate sotto tale segno sono di costituzione linfatica e negativa, veri amanti del lusso, cosa che li spinge spesso a cercare una vita colma di agi ; la seconda parte della loro vita sarà incline alle mollezze e il loro corpo diverrà portatore di malattie. Le persone dei Pesci rispondono prontamente ai suggerimenti , siano essi buoni o cattivi, e risponderanno quindi prontamente all’influenza del guaritore. È consigliabile che nessuno, che sia di natura o indole troppo compassionevole, visiti la persona nata sotto il segno dei Pesci quando è ammalata. 

Vi sono oggi molte persone benefiche che sentono il dovere sociale di interessarsi dei propri amici ammalati e di incoraggiarli a sopportare le loro malattie e a dimostrare loro simpatia. 

Le persone nate sotto i Pesci apprezzeranno tali visite, ma quando rimarranno sole cadranno spesso nella demoralizzazione e saranno costrette a ricorrere al medico o al guaritore. 

Dovrebbero disporre di un ambiente confortevole e di un’assistenza ottimista e allegra. Si potrebbe benissimo applicare sulla porta d’ingresso della loro camera un cartello con la scritta : “Proibito l’accesso alle persone COMPASSIONEVOLI”. 

La persona nata sotto il segno dei Pesci è incline al bere e a fare uso di droghe, specie se nell’oroscopo vi è afflizione di Luna e Nettuno. 

I Peci governano i piedi e le loro dita, nonché la fibrina del sangue. Siccome i nati sotto i Pesci prediligono la buona cucina e la vita facile, sono soggetti alla gotta e al gonfiore ai piedi. 

### Capitolo 2: INFLUENZA DEI SEGNI E DEI PIANETI 

#### Anatomia e Fisiologia in rapporto allo Zodiaco 

ARIETE: Cervello, emisferi cerebrali, cranio, occhi, faccia, mascella superiore, arterie carotidi interne. 

TORO: Collo, gola, palato, laringe, tonsille, mascella inferiore, orecchi, regione occipitale, cervelletto, prima e seconda vertebra cervicale, arterie carotidi esterne, vene giugulari, faringe, ghiandola tiroide. 

GEMELLI: Spalle, braccia, mani, costole superiori, polmoni, trachea, bronchi, capillari, respirazione, ossigenazione del sangue. 

CANCRO: Stomaco, esofago, diaframma, mammelle, vasi chiliferi, lobi superiori del fegato, condotto toracico, pancreas, siero del sangue, peristalsi dello stomaco, chimificazione. 

LEONE: Cuore, regione dorsale della colonna vertebrale, midollo spinale, vena aorta, vene cava superiore e inferiore. 

VERGINE: Regione addominale, intestino crasso e tenue, lobo inferiore del fegato, milza duodeno, chilificazione, peristalsi intestinale. 

BILANCIA: Reni, ghiandole surrenali, regione lombare, pelle, ureteri, sistema vasomotore. 

SCORPIONE: Vescica e uretra, organi genitali, colon discendente, prostata, sigma, osso nasale, osso pubico, globuli rossi.. 

SAGITTARIO: Anche, cosce, femore, ilio, vertebre coccigee, regione sacrale, nervo sciatico, ischio. 

CAPRICORNO: Pelle, ginocchia, articolazioni, capelli. 

ACQUARIO: Arti inferiori, caviglie. 

PESCI: Piedi, dita dei piedi, fibrina del sangue. 

#### QUALITÀ PATOLOGICHE DEI SEGNI 

ARIETE: Energia, impetuosità, eccessi, calore, aridità, infiammazione. 

TORO: Testardaggine, risentimento, ira incontrollata, amore per il lusso 

GEMELLI: Negatività, inquietudine, nervosismo. 

CANCRO: Mancanza di vitalità, tenacia, risentimento, diffidenza. 

LEONE: Impulsività, arroganza, tenacia, vitalità, ardore. 

VERGINE: Egoismo, critica, mancanza di simpatia, castità. 

BILANCIA: Egocentrismo, sensibilità, malinconia, gelosia. 

SCORPIPONE: Tirannia, distruttività, insofferenza, riproduzione. 

SAGITTARIO: Irrequietezza, audacia, incidenti. 

CAPRICORNO: Limitazione, ostinazione, cristallizzazione, aridità. 

ACQUARIO: Abbattimento, tolleranza, nervosismo, ipersensibilità. 

PESCI: Sensibilità, mancanza di vitalità, indolenza, segretezza. 

#### AFFLIZIONI FISIOLOGICHE DEI SEGNI 

ARIETE: Nevralgia, insonnia, congestione cerebrale, febbre cerebrale, calvizie, emicrania, capogiri, malattie oculari e dentarie. 

TORO: Gozzo, difterite, laringite, tonsillite, polipi, angina, infiammazione delle ghiandole della gola, apoplessia. 

GEMELLI: Bronchiti, asma, polmonite, tubercolosi, pleuriti, sangue impuro, disturbi nervosi, anemia. 

CANCRO: Indigestione, alcolismo, gastrite, singhiozzo, flatulenza, idropisia, sclerosi. 

LEONE: Disturbi di cuore, angina pectoris, atassia locomotrice, iperemia, disturbi dei nervi spinali, meningite cerebro spinale, febbri. 

VERGINE: Peritonite, denutrizione, dissenteria, colica, stitichezza, diarrea, colera, tifo, appendicite, tenia. 

BILANCIA: Malattie renali, lombaggini, soppressione dell’urina, nefriti, diabete, calcoli renali, uremia. 

SCORPIONE: Sifilide, ernia, renella, scorbuto, fistole, emorroidi, infezioni dell’utero, stenosi uretrale a causa della prostata, catarro nasale, malattie della mucosa e del setto nasale. 

SAGITTARIO: Atassia locomotrice, sciatica, lombaggini, reumatismi, malattie delle anche, accidenti al femore. 

CAPRICORNO: Eczema, erisipela, lebbra, lussazioni, debolezza alle ginocchia. 

ACQUARIO: Vene varicose, gonfiore alle caviglie, dolori alle gambe, disturbi nervosi, ipersensibilità cutanea. 

PESCI: Calli, gotta, deformazione del piede e delle sue dita, tumori, idropisia (edemi) 

#### ANATOMIA E FISIOLOGIA IN RELAZIONE AI PIANETI 

SOLE: Fluido vitale, milza, distribuzione del calore, Pons Varolii (Ponte di Varolio, parte del cervello), ossigeno, cuore. 

VENERE: Gola, reni, ghiandola timo, circolazione venosa. 

MERCURIO: Nervi, bronchi, circolazione polmonare, ghiandola tiroidea, emisfero cerebrale destro, sistema cerebro spinale, nervi sensori, fluido vitale dei nervi, corde vocali, orecchi, vista, lingua, tutti i sensi di percezione, respiro. 

LUNA: Esofago, utero, ovaie, sistema linfatico e nervoso, fluido sinoviale, canale alimentare, linfa, chilo, guaine dei nervi. 

SATURNO: Cistifellea, nervo vago o pneumogastrico, denti, pelle, articolazioni, legamenti, ansa sigmoide. 

GIOVE: Fegato, glicogeno, ghiandole surrenali, circolazione arteriosa, fibrina del sangue, tendenza a ingrassare. 

MARTE: Ferro nel sangue, emoglobina, organi genitali, nervi motori, emisfero cerebrale sinistro, movimenti muscolari, corpo del desiderio, intestino retto. 

URANO: Eteri, occhi, corpo pituitario, gas. 

NETTUNO: Ghiandola pineale, canale spinale, fibra dei nervi. 

#### QUALITÀ PATOLOGICHE DEI PIANETI 

SOLE: Bruciante, secco, vitale, costruttivo, espansivo, tonico. 

VENERE: Caldo, linfatico, riposante, sedentario. 

MERCURIO: Freddo, secco, nervoso. 

LUNA: Umida, fredda, nutritiva, ricettiva, tendenza a riunire, all’instabilità ai mutamenti. 

SATURNO: Freddo, secco, cronico, stenosante, cristallizzante, coercitivo, restrittivo, centripeto, ostruttivo. 

GIOVE: Caldo, umido, nutritivo, espansivo, corpulento, ghiottone. 

MARTE: Bruciante, secco, infiammatorio, energetico, eruttivo, eccessivo, violento, positivo. 

URANO: Secco, spasmodico, elettrico, esplosivo, convulsivo, disorganizzante. 

NETTUNO: Comatoso, tendenza a ritirarsi, ostacolante dello sviluppo, limitativo, coercitivo. 

#### AFFINITÀ ASTROLOGICHE DEGLI ORGANI DI SENSO 

OCCHI: Ariete, Urano, Sole, Luna, (Ascelli, Antares, Pleiadi) Vedi nota fondo pagina. 

ORECCHI: Toro, Mercurio. 

NASO: Scorpione. 

LINGUA: Toro, Mercurio. 

N.B. Si consiglia di considerare solo le seguenti stelle fisse : Pleiadi 0° dei Gemelli ; Ascelli 7° del Leone ; Antares 10° del Sagittario*. 

È stato notato che queste stelle hanno un effetto pregiudizievole molto marcato sugli occhi. Se il Sole o la Luna sono in questi gradi afflitti da un pianeta detto malefico, o se quest’ultimo è in questi gradi in aspetto dissonante con la Luna o il Sole, in qualsiasi punto del tema natale, ne può risultare un disturbo oculare. 

* Queste posizioni sono calcolate al 1984 (aggiungere un grado per frazione di 72 anni) 

### Capitolo 3: SIMPATIA E ANTIPATIA 

Pitagora disse che il sistema solare è un immenso strumento musicale, che i dodici segni dello Zodiaco possono essere paragonati ai semitoni della scala cromatica e che i pianeti costituiscono i sette tasti bianchi della tastiera. Ogni segno risponde ad un suono : alcuni armoniosi e altri dissonanti e aspri. Se troviamo conflitto e disarmonia fra alcune note del pianoforte e fra alcune corde di un’arpa, troviamo analoga disarmonia fra i diversi segni dello Zodiaco e i vari pianeti relativamente agli effetti sull’uomo. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!1 

Simbolo del trigono è il triangolo. In Astrologia il trigono è ritenuto armonioso e benefico. Abbiamo perciò dei segni che rappresentano i quattro elementi formanti i triangoli di fuoco, terra, aria e acqua. 

I segni di fuoco e di aria armonizzano fra di loro e le triplicità di terra e di acqua sono amichevoli, ma il fuoco e l’acqua non armonizzano e altrettanto sarà per i segni di terra con i segni di aria. I pianeti in detti gruppi di segni esprimeranno la medesima simpatia o antipatia dei segni stessi. La triplicità dei segni si esprimono mediante armonia di temperamenti e di personalità, mentre le quadrature esprimeranno le loro afflizioni e antipatie per mezzo di molestie e affezioni fisiche. La malattia è in realtà una mancanza di armonia fra lo spirito e la personalità, un conflitto fra l’uomo inferiore e l’uomo superiore. I trigoni e le triplicità fungono da rappacificatori, mentre le quadrature e le opposizioni pongono delle limitazioni allo spirito. Esse apportano le lezioni che occorre imparare,essendo il pagamento esatto dei debiti di destino di una persona per gli errori commessi e gli egoismi espressi nelle vite passate. Le quadrature e le opposizioni sono di azione più vitale. Le quadrature operano attraverso tre gruppi di segni costituenti: 

#### IL CIRCOLO VIZIOSO 

I medici hanno studiato per vario tempo le strane simpatie esistenti tra le diverse parti del corpo e manifestatesi nelle malattie che le colpiscono rispettivamente. Quando scoprono la malattia di un organo, in genere ne cercano la causa nell’organo che è in simpatia con il primo. Per esempio, nel glaucoma o in alcune malattie oculari hanno invariabilmente trovato che la causa reale o la sede della malattia risiede nello stomaco o nei reni. Di alcune malattie della gola o del gozzo sovente se ne è trovata la causa nella debolezza cardiaca. 

I quattro punti del cerchio dei segni cardinali o equinoziali, Ariete gli occhi ; Bilancia i reni ; Cancro lo stomaco e Capricorno le ginocchia, sono fra di loro in stretto rapporto di simpatia e la malattia di uno di essi spesso si manifesterà in uno degli altri segni del cerchio. Per esempio, se troviamo Saturno nel segno della sua caduta, in Cancro, e afflitto, avremo dei disturbi nella digestione e senza fallo i reni saranno disturbati ; talvolta abbiamo come risultato un irrigidimento della articolazione delle ginocchia. Le malattie degli occhi spesso sono il risultato di una nutrizione inadeguata. Coloro che hanno Saturno in Cancro sono estremisti nella scelta dei cibi, hanno strane predilezioni e avversioni. 

Il secondo cerchio vizioso è quello dei segni fissi : Toro è la gola ; Scorpione gli organi generatori, il retto, l’uretere e il naso ; Leone il cuore e la colonna vertebrale ; Acquario le gambe al disotto delle ginocchia. Quando gli organi della voce o le tonsille vengono operate e asportate durante il periodo infantile si manifesteranno disturbi durante la pubertà e più tardi, nella riproduzione. Fra gli organi sessuali e quelli della parola intercorre molta simpatia. L’asportazione di parte degli organi sessuali causa un cambiamento di voce, quella maschile tende a femminilizzarsi e viceversa. I disturbi delle valvole cardiache sovente causano il rigonfiamento delle caviglie. 

Il terzo gruppo di quadrature lo troviamo composto dei segni comuni o flessibili corrispondenti alle case cadenti. La 6a Casa, che è collegata al segno della Vergine, e la 12a Casa, collegata con Pesci, sono particolarmente vitali nell’oroscopo, poiché sono rispettivamente le case della malattia, della detenzione e del ricovero in ospedale. Fra questi due segni e case troviamo grande simpatia. I segni comuni sono i maggiori apportatori di malattie, e vi troviamo molti invalidi cronici più che in qualsiasi altro gruppo per la ragione che la loro forza di volontà non è sufficientemente forte. 

Due segni comuni sono governati da Mercurio che governa la respirazione, i nervi e al senso di percezione ; uno da Giove che governa la fibrina nel sangue, la circolazione arteriosa e il fegato. Gemelli governa i polmoni e attraverso questi organi il sangue viene ossigenato. Vergine governa gli intestini, il sistema nervoso simpatico e la milza. Sovente si sente dire : “Mi sono preso il raffreddore (o la polmonite) perché avevo i piedi bagnati”, implicando in ciò, Gemelli e Pesci. Molti altri esempi potrebbero essere citati sull’azione dei circoli viziosi. 

### Capitolo 4: LA SCIENZA DELLA VITA SANA 

Nei precedenti capitoli abbiamo studiato le proprietà dei segni dello Zodiaco e fatto i raggruppamenti anatomici in modo facile per lo studioso di Astro-diagnosi . È necessario che egli si familiarizzi con le proprietà fondamentali dei segni come pure dei pianeti. È impossibile fare progressi nell’arte di diagnosticare una carta oroscopica senza che lo studioso abbia una buona conoscenza dello Zodiaco e delle proprietà dei segni e dei pianeti. Egli dovrebbe familiarizzarsi anche con la scienza della progressione. Tutte queste diverse fasi devono essere seguite affinché siano di utilità nelle diagnosi, cosicché egli dovrebbe saper dire cosa indicano certe posizioni, aspetti e pianeti. È essenziale comprendere il temperamento e il carattere del paziente prima di poter essere veramente sicuri delle diagnosi e delle malattie risultanti. 

È giusto e necessario, quanto la diagnosi stessa, di trovare la chiave della malattia e la ragione per la quale la persona è diventata invalida ; se la malattia è organica e se il paziente ha violato le leggi della natura. Nel 90% dei casi le malattie sono dovute a sistemi sbagliati di vita, e l’essere in grado di indicarli al paziente fa parte della cura. Per prima cosa occorre eliminare le cause, come risultato naturale farà poi seguito la guarigione. 

Il segreto del successo del dottore progressista sta nel fatto che, quando è possibile, non diagnosticherà mai direttamente al paziente la sua malattia. Egli darà soltanto suggerimenti e prescrizioni, talvolta qualche consiglio circa la causa della malattia ; egli darà anche direttive relative alla dieta e ai sistemi di vita e spiegherà al paziente perché dovrà abbandonare certe abitudini. 

Da questo comportamento diplomatico col paziente dipende il maggiore successo del medico. Egli non pronuncerà mai una parola scoraggiante, non toglierà mai al paziente la speranza e lascerà la casa del malato sempre con un sorriso e una parola incoraggiante. 

Vi sono tuttavia delle eccezioni in quanto esistono dei dottori - e non sono in minoranza - che si professano medici e che pronosticano morte o necessità di operazioni di vario genere prima di aver fatto una diagnosi vera e reale della malattia. Sotto le cure di simili dottori il povero paziente sovente si demoralizza in quanto proprio da colui dal quale si aspetta una parola di conforto gli viene tolta la speranza. Desideriamo pertanto imprimere profondamente nella mente degli studiosi che MAI, in nessun momento, dovranno predire la morte ; MAI e in nessun momento devono dire al paziente che ha dei disturbi di cuore, che è in pericolo di infermità o che è colpito dalla perniciosa malattia della tubercolosi, perché simili sentenze lo sgomenterebbero. La paura ha generalmente peggiore effetto sulla mente del paziente che non la malattia stessa. Il 90% dei pazienti sono ammalati di paura o per cattivo e dannoso sistema nutritivo o per mancanza di forza di volontà che li faccia resistere alle tentazioni. Infatti, ogni malattia è il risultato di una ignorante violazione delle leggi della natura. La cosa non può dipendere solo da questa vita : può derivare da precedenti esistenze che si ripercuotono ora sul suo fisico mediante una debolezza congenita. 

Dobbiamo quindi renderci conto di quello che è di vero aiuto per la salute del malato ; il guaritore o il diagnosticante deve possedere sufficiente competenza per poter prescrivere al sofferente delle istruzioni di vita appropriata. 

Consigliamo il lettore di studiare attentamente, raccomandando di non dimenticarle, le lezioni sull’astro-diagnosi esposte nelle pagine precedenti e di acquisire cognizione sulle proprietà dei vari elementi nutritivi e sulle loro combinazioni, perché prescrivendo un cambiamento di dieta ci si deve attendere le richieste di chiarimenti conseguenti. Sulla base di queste considerazioni possiamo renderci conto come sia impossibile possedere una buona e solida conoscenza della scienza del vivere sano. 

### Capitolo 5: LA MENTALITÀ 

Quando giudichiamo le qualità mentali del paziente, il nostro primo pensiero è di trovare la posizione di Mercurio. Si noti dapprima il segno nel quale è situato, indi la casa e, per ultimo, gli aspetti sotto il quale agisce questo pianeta della ragione. 

Per risparmiare tempo e spazio non daremo in questa lezione gli effetti di Mercurio nei diversi segni dello Zodiaco, ma rimandiamo il lettore al “Messaggio delle Stelle”, dove troverà le qualità fondamentali di Mercurio nei dodici segni. Dovrebbero essere attentamente studiate in quanto tale conoscenza darà una base su cui stabilire il responso. 

Il successivo pianeta da considerare è la Luna. Se vi è un buon aspetto fra la Luna e Mercurio, specie se questi due pianeti sono ben piazzati agli angoli e in segni ove possono esprimere le loro migliori qualità, possiamo attenderci che il paziente sia in grado di cooperare col guaritore. Se tuttavia Mercurio è in congiunzione con Saturno, troviamo una mente ostinata, tardiva e soggetta alla malinconia. Quando Mercurio è trigono o sestile a Saturno si svilupperà una mente con buone qualità di ragionamento e buona memoria. Quando Marte o Urano sono in congiunzione con Mercurio abbiamo un paziente di mente limitata, emotivo, tendente a sbagliare e avente debole controllo sulla mente, ma se Marte o Urano fossero in sestile o trigono a Mercurio vi sarebbe tendenza a riattivare le facoltà mentali dando loro impulso. Se troviamo Mercurio o la Luna afflitti da Nettuno, la mente è incline verso la mancanza di salute e condizioni anormali, come l’ossessione, la mania religiosa, la medianità, il vizio del bere o di stupefacenti. Si osservino la Casa, il segno nel quale detti pianeti sono situati per trovare come tendono ad esprimersi. 

Essendo Nettuno, l’ottava superiore di Mercurio, questo pianeta ha una grande influenza sulla mente superiore. Quando Nettuno è afflitto da Urano o dalla Luna, abbiamo tendenze verso precarie esperienze di psichismo. 

Quando Nettuno è afflitto da Marte, specie quando è in congiunzione con simile fiero pianeta, la persona è spesso tentata di servirsi dell’ipnotismo e delle magia nera verso il prossimo e incline anche a diventare vittima di coloro che, senza scrupolo, fanno uso di queste pericolose pratiche. 

Quando le afflizioni mentali sono nell’ottava o dodicesima casa abbiamo, più che in ogni altro caso, una sottile influenza. Le afflizioni nell’ottava casa possono fornire alla mente delle tendenze suicide, ma se sono nella dodicesima casa, la casa della rovina, dei ricoveri in ospedali, asili e prigioni, possono essere causa di confinamento in una di queste istituzioni. 

Desideriamo imprimere fermamente nella mente del lettore di non stabilire mai, in qualsiasi frangente, la diagnosi su uno solo dei due aspetti, ma sempre sull’intero oroscopo. Per illustrare il pericolo di un giudizio superficiale prenderemo l’oroscopo di un uomo che aveva Mercurio in Capricorno in 6a Casa con un solo aspetto di debole quadratura a Nettuno. 

In base ad un giudizio rapido e sommario dell’oroscopo diremmo che aveva scarsa intelligenza, ma quando era ragazzo era il primo della classe. Era molto bravo in matematica e in grammatica ; da adulto raggiunse un altro grado fra i propri associati. Ora è a capo di una sfera d’azione ove si richiede abilità e acutezza mentale. Per chiarire il nostro punto di vista faremo notare quanto indicavano gli altri pianeti. Abbiamo sette pianeti in segni mentali, il Sole e la Luna in segni fissi e segni fissi e cardinali nei quattro angoli. 

Tirate le somme sull’intero oroscopo possiamo vedere perché l’uomo in soggetto raggiunse una così alta posizione di lavoro mentale con Mercurio così debole. Pertanto desideriamo convincere fermamente i nostri lettori di usare ponderatezza e ragionamento prima di emettere un giudizio oroscopico, sia che si tratti di qualità mentali, morali, spirituali o fisiche. 

### Capitolo 6: LE INFLUENZE DELLA SESTA CASA 

Dopo aver attentamente studiato le qualità mentali del nostro paziente dobbiamo cercare di trovare la forza di volontà. L’Ascendente ci dà, come governante, la chiave della volontà e della mentalità. Vedremo ora la situazione della 6a Casa al riguardo. 

La 6a Casa è la casa delle malattie e molto spesso fornisce la chiave delle condizioni del paziente. Dobbiamo quindi guardare per prima cosa il governante della casa per vedere cosa indica, in quale segno e in quale parte del corpo governa. Indi dobbiamo vedere quali pianeti sono in aspetto con il governante di questa casa delle malattie. 

Supponiamo che Acquario sia sulla cuspide della 6a Casa. Vediamo quindi i due pianeti Urano e Saturno, che governano il segno. Naturalmente avranno notevole dominio sulla salute del paziente. Supponiamo ora che Urano sia nel segno della Vergine e nell’Ascendente, come possiamo trovare nell’oroscopo di un uomo nato il 22 aprile 1881 alle ore 14 (2 P.M.). (vedere oroscopo 8-A). 

Urano uscente dà la chiave dell’indole che è molto impulsiva. Il co-governante della 6a Casa è Saturno. Nel maggior numero degli oroscopi troviamo che Saturno è affliggente. È colui che ha il compito di portare all’uomo le lezioni che gli occorrono. Nell’oroscopo che stiamo considerando Saturno è in Toro, intercettato nella 9a Casa e in congiunzione con il Sole e Giove. In questo caso non è Saturno il peggiore castigatore. 

Consideriamo ora i pianeti che possono essere nella 6a Casa. Vi troviamo la mutevole Luna in Acquario e in quadratura a Venere e Nettuno. Questi ultimi due pianeti sono nel segno del Toro in 9a Casa. Abbiamo qui un conflitto completo. La Luna e Venere sono entrambi femminili e indicano la donna ; la Luna è governante dell’11a Casa, quindi rappresenta le amiche donne che tentarono e fecero sì che l’uomo in esame rispondesse all’impulso di Urano-Marte. Il conflitto lo possiamo quindi trovare attraverso una estrema indulgenza verso i desideri che sono indicati dai pianeti in Toro e Marte, quest’ultimo governante il segno dello Scorpione, che riguarda il sesso. Perciò possiamo aspettarci che il vino e le donne porteranno quest’uomo alla rovina. 

Si noti che Mercurio è nell’8a Casa e nel debolissimo aspetto di un semi-sestile di Saturno, Sole, Giove e Nettuno. Mercurio in Ariete lavora sull’impulso. Essendo praticamente senza aspetti in tale segno e Urano essendo in opposizione a Marte, indicano mancanza di premeditazione. Con queste condizioni e con un segno comune nell’Ascendente quest’uomo fu completamente schiavo delle passioni e dei desideri. Possiamo qui dedurre che Vergine Ascendente con Urano in congiunzione ci fornisce indicazioni circa la volontà, la cui mancanza è decisamente indicata. Con Vergine, il segno naturale della 6a Casa nell’Ascendente, e il Sole in Toro, l’uomo fu facile preda di malattie in quanto che sia la Vergine che il Toro hanno una netta paura delle malattie. 

Non dobbiamo basare la nostra diagnosi su una o due afflizioni, ma dobbiamo studiare accuratamente tutti i segni e pianeti. Alcuni oroscopi si dimostrano molto chiari e secondo alcuni aspetti possiamo vedere, con un colpo d’occhio, dove può essere la sofferenza. Ma altri oroscopi celano i sintomi, come accade sovente con i dottori verso i pazienti. 

Alcuni dicono subito dov’è il male, mentre per altri bisogna indovinarli e può essere difficile localizzare la malattia. L’astrologo deve perciò studiare e ragionare per essere ben sicuro di fare una diagnosi esatta. 

### Capitolo 7: CASI PRELIMINARI PER DIAGNOSTICARE 

Siamo ora pronti per incominciare l’autentico lavoro di leggere e diagnosticare una carta oroscopica. Dobbiamo dapprima conoscere cosa indicano i segni uscenti in quanto che con ciò possiamo avere la chiave delle tendenze del paziente. L’Ascendente indica la natura generale del battesimo planetario che l’uomo ricevette alla nascita e che lo influenzerà per tutta la sua vita fisica. Le tendenze dell’uomo saranno secondo l’impronta delle forze stellari al momento della nascita che non dobbiamo chiamare destino, ma tendenze, in quanto che l’uomo ha in sé il potere di cambiare in grande misura le tendenze mostrate nell’oroscopo. Dobbiamo ammettere che l’oroscopo è il risultato della sua vita passata e che indica un certo probabile destino. Se egli lascia che le stelle lo governino, diventa la vittima del destino, ma l’uomo saggio governa le sue stelle. 

L’Ascendente indica le caratteristiche generali e le tendenze che sono latenti nell’uomo. Questo dovrebbe essere perciò il punto di partenza della nostra diagnosi. Poi dovremmo vedere come sono rappresentati i quattro angoli. Se nelle quattro cuspidi troviamo dei segni comuni, cioè Gemelli, Vergine, Sagittario e Pesci, abbiamo un paziente che risponderà prontamente ai suggerimenti e mentre ascolterà il guaritore, sarà in grado di collaborare con lo stesso, sempre secondo le sue fragili tendenze, secondo la mancanza di volontà delle persone dei segni comuni, sarà facile a dimenticare le direttive da seguire. Sarà quindi necessario ripeterle spesso. 

Se l’Ascendente e i quattro angoli sono occupati dai quattro segni cardinali, e precisamente Ariete, Cancro, Bilancia e Capricorno, potete attendervi la cooperazione del vostro paziente, ma se Ariete è nell’Ascendente, dovete lasciargli fare il lavoro da solo. Mai costringere un Ariete a fare qualcosa, ma chiedergli con diplomazia se non pensa e se non sarebbe bene per lui di farlo in quanto che Ariete non ama seguire le imposizioni altrui. Quando però deve seguire le vostre istruzioni lo farà con grande forza e impulso. Udiamo talvolta di gente che se il dottore ordina loro di prendere delle pillole a determinate dosi, le prendono tutte in una sola volta : è così il paziente di Ariete. Dobbiamo ottenere dei risultati rapidi, altrimenti essi si disinteressano della cosa. Le persone che sono governate dai segni cardinali desiderano cooperare col guaritore e si sforzeranno di superare la malattia. 

Le persone dei segni fissi e precisamente di Toro, Leone, Scorpione e Acquario, sono creature dell’abitudine ; cioè sono così fissate che se entrano in una consuetudine e si formano un’abitudine è assai difficile per il guaritore di trattare con loro. A tale abitudine, che può essere la reale causa del disturbo e che ha causato la malattia, essi si aggrapperanno con tenacia. Le persone dei segni fissi hanno grande determinazione e una volta presa la decisione collaboreranno pienamente col guaritore. Le persone di Toro e Scorpione possono presentare nello stesso tempo una natura ostinata e difficile da combattere ed essere così paurosi che il guaritore dovrà fare molta attenzione nell’emettere giudizi in loro presenza. Egli dovrà essere sempre ottimista ed esprimere opinioni di speranza. 

Il guaritore dovrebbe familiarizzarsi con il temperamento e la disposizione di ogni segno e rendersi conto che se il governante del segno è afflitto o se nel segno vi sono dei pianeti malefici il responso sarà molto diverso di quello che esprime la migliore parte del segno. Ricordare che un magnanimo, gioviale e amorevole Leone senza afflizione sarà una persona assai diversa di un tumultuoso, vanaglorioso, collerico, ostinato Leone. Analogamente possiamo trovare due versioni di ogni segno. Si studino perciò con molta cura i segni e i loro governanti. 

Si notino attentamente anche quali aspetti ha il governante dell’Ascendente in quanto che detto pianeta è generalmente il governatore della vita ed ha grande influenza sulla vita della persona. 

Il successivo passo è di studiare la mente perché se la mentalità è debole il guaritore incontrerà molte difficoltà nel suo lavoro. Nella mente dell’uomo risiede la forza che può essere usata per controllare ogni malessere. Un Mercurio forte e in buon aspetto guiderà l’uomo verso un modo di vivere sano e sicuro e una persona del genere non è incline a soccombere alla malattia. Ma Mercurio afflitto conduce sovente l’uomo verso le tentazioni e se la natura del desiderio è forte e la mente debole, possiamo attenderci che il paziente non abbia la volontà di cooperare col guaritore. Affermiamo perciò che il guaritore deve studiare la carta minuziosamente in modo da tracciare le tendenze latenti del paziente. Fatto ciò è in grado di conoscere la causa iniziale. Ricordiamoci che ogni cosa nella vita ha una prima causa e per ottenere la conoscenza di una causa occorre risalire agli inizi. 

### Capitolo 8: CONSIGLI E AIUTI AL GUARITORE 

1 - MAI, MAI predire al paziente il tempo della morte. Il lettore ci consenta di ripetere questa prescrizione in modo che lo si imprima bene nella mente. Se voi predite la MORTE di un paziente ne siete diventato l’esecutore e al cospetto di Dio dovrete rendere conto di questo grave errore. Vi è un vecchio adagio che dice : Fin che c’è vita c’è speranza . Non importa quanto sia forte l’afflizione nell’oroscopo, la Divina Provvidenza può sempre stendere la mano e con appropriato aiuto, anche i periodi estremamente critici possono essere superati. 

2 - La LEGGE non permette ad un profano di diagnosticare mai per altri ; solo i medici diplomati lo possono fare. 

3 - Un saggio guaritore NON discuterà mai le malattie con il paziente e nemmeno gli comunicherà qualsiasi diagnosi. Egli terrà per sé le proprie conoscenze guaritrici. 

4 - Tenere possibilmente sempre la mente del paziente lontana da pensieri di malattia e lasciarlo con pensieri amorevoli di aiuto. Ridere e scherzare con lui, essere cioè sempre faceti, lasciarlo con un sorriso in quanto che il buon umore vale metà della cura. 

5 - Trattenersi dal chiedergli : “Come si sente ?” Perché ciò tende a riportare i suoi pensieri al corpo fisico che, quando è malato, è bene dimentichi. Le vostre prime parole siano : “Che bella giornata !” Oppure : “Mio caro, che bella casa avete !” Oppure ancora : “Eccomi, contento di rivedervi”. Qualsiasi espressione di letizia è buona e contribuisce a fargli dimenticare le sue pene. 

5A - Non discutere mai col paziente il suo oroscopo ; tuttavia se insiste, dargli solo dei suggerimenti incoraggianti e MAI parlargli di crisi imminenti. 

6 - Le persone ammalate hanno spesso il morboso desiderio di scrutare il futuro per informarsi su una crisi imminente o sulla possibile morte, specialmente se posseggono qualche conoscenza astrologica. Il guaritore dovrebbe ottenere che il paziente sospenda lo studio del proprio oroscopo mentre è sotto le sue cure, altrimenti vedrà che molti particolari avversi ottenuti da tale studio appariranno nella mente del paziente e ne ritarderanno la guarigione. 

6A - Fra i due poli di un magnete scorrono delle linee di forza e ovunque in natura esiste una parte positiva e una negativa. Il corpo umano è il magnete più potente che esprime sia gli aspetti positivi, sia quelli negativi. Quando un uomo è ammalato, esprime il lato negativo della sua natura e pertanto il guaritore dovrebbe (e deve farlo, se è un vero guaritore) esprimere l’aspetto opposto cioè quello positivo. Fatto ciò, il paziente risponderà rapidamente e avverrà la guarigione. È quindi necessario che il guaritore esprima presso il malato positività e buon umore. 

7 - Quando un uomo è ammalato il suo potere di resistenza è assai ridotto ed egli è molto sensibile alle influenze esterne. In quel momento le correnti del corpo vitale sono rivolte all’interno ed è suscettibile di attirare pensieri e magnetismo da altri che, se negativi avranno su di lui un effetto deleterio. Quando un uomo è in buona salute, gli eteri del suo corpo vitale si irradiano all’esterno e. di conseguenza, tengono lontani gli elementi negativi eliminando, inoltre, le impurità. 

8 - Quando una persona è ammalata la sua forza di resistenza è lieve e in quel momento le vibrazioni del guaritore hanno, più che in altri momenti, il maggiore effetto, la sua influenza è perciò potente sia per il bene che per il male. Se i pensieri del guaritore non sono puri, se non vive con rettitudine, la sua influenza sul paziente non sarà buona. È quindi necessario che il guaritore VIVA LA VITA DI PUREZZA, altrimenti farà più danno che beneficio. 

9 - Se Saturno del guaritore è nell’Ascendente o nella 6a Casa del paziente avrà lieve successo nel curarlo. 

10 - Un guaritore con il Sole in Scorpione o con Scorpione nell’Ascendente, generalmente ha successo. 

11 - Il Sole nei segni di fuoco conferisce buona forza curativa ed inoltre maggiore potere per combattere le malattie che se si trova in altri segni. 

12 - Le persone nate sotto i segni comuni negli angoli o con il Sole in un segno comune saranno degli eccellenti infermieri ; essi hanno la facoltà di calmare il malato e apportano un’influenza calmante negli ospedali e case di cura. 

13 - Quando Saturno è affliggente spesso la pelle diventa molto secca e la vitalità scarsa. Frizionare vigorosamente la pelle con guanti da bagno ruvidi per stimolare la circolazione. 

14 - Le persone con Vergine nell’Ascendente o con il Sole in Vergine saranno buoni infermieri. 

15 - Per calmare un paziente che ha Marte afflitto è bene scegliere un’ora saturnina. 

16 - Le persone con Saturno in 6a Casa raramente hanno successo nell’arte di guarire. 

17 - Quando il paziente soffre di disturbi nervosi, ma Marte non è afflitto, è bene usare un’ora di Marte per manipolazioni o somministrazioni. 

18 - Quando la Luna cresce in luce, cioè fra la Nuova e la Luna Piena, gli stimolanti hanno maggiore effetto e i sedativi minore. 

19 - Quando la Luna è in congiunzione con Saturno gli stimolanti hanno lievissimo effetto, ma se la Luna fosse congiunta con Marte, specie se questo pianeta è forte nell’oroscopo o nel segno di Ariete, il guaritore dovrebbe porre molta attenzione nel somministrare stimolanti. 

### Capitolo 9: AFORISMI 

1 - La luna può essere considerata come la donatrice e la eliminatrice della vita, agisce cioè, come mezzo per portare le forze vitali dal Sole alla Terra e all’uomo, ma anche per produrre la morte. 

2 - Quando la Luna è piena, la marea è più alta, le ossa sono piene di midollo e i molluschi sono più rigogliosi che in qualsiasi altro momento. Anche la temperatura del corpo umano è più alta. 

3 - La Luna ha un grande ruolo durante la prima età della vita, particolarmente nell’infanzia, mentre il Sole influenza segnatamente l’ultima parte della vita. 

4 - La Luna ha grande influenza sulle persone insane, cioè i lunatici e soprattutto gli isterici, gli epilettici e gli ammalati di nervi. Questi pazienti sentono molto i cambiamenti di Luna ; sono particolarmente irrequieti durante la Luna Piena. Non dovrebbero mai dormire esposti ai raggi lunari. 

5 - Alla Luna Nuova le forze materiali sono più deboli. Il periodo del quarto di Luna calante, cioè tra la Luna Piena e quella Nuova, è il più potente per il lavoro spirituale in quanto che in quel tempo è maggiore l’influenza del Sole. 

6 - Non si effettui un’operazione quando la Luna è nel segno che governa la parte del corpo che dev’essere operata. Tolomeo disse : “Non tagliate con ferro quella parte del corpo che è governata dal segno occupato dalla Luna”. 

7 - Le operazioni fatte durante il cambiamento di Luna raramente riescono bene. Scegliere il tempo per un’operazione quando la Luna è crescente. Non operare inoltre quando il Sole è nel segno che governa la parte da operare. 

8 - La Luna gira attorno lo Zodiaco in circa 28 giorni. Le malattie subiscono un cambiamento ogni sette giorni. Partendo dal posto della Luna all’inizio della malattia ci si può aspettare un cambiamento al settimo giorno (quadratura), al quattordicesimo (opposizione) e al ventunesimo giorno (altra quadratura). 

9 - La Luna governa le malattie acute, il Sole quelle croniche. 

10 - Quando si opera, è bene osservare le quadrature e le opposizioni della Luna transitante al Sole, Marte e Saturno. 

11 La Luna ha il maggior controllo sulla salute della donna, mentre il Sole influenza prevalentemente quella dell’uomo. 

12 - Fra la Nuova e la Luna Piena gli stimolanti producono maggiore effetto e i sedativi sono meno efficaci ; ridurre la dose dei primi e aumentare quella dei secondi. 

13 - Quando la Luna crescente è in buon aspetto col radicale Giove e Venere, gli stimolanti cardiaci danno risultati più durevoli. La palpitazione è più efficacemente trattata quando la Luna decresce ed è in favorevoli aspetti con i pianeti sopraddetti. Applicare stimolanti cardiaci con estrema cautela quando la Luna è in cattivo aspetto con i detti pianeti e specialmente quando è buio o il giorno sta per finire. 

14 - I buoni aspetti alla Luna radicale dal transitante Giove e Venere sono assai utili. 

15 - Quando alla nascita Saturno è situato nella 6a Casa dell’oroscopo, la vitalità sarà in genere scarsa. 

16 - Il segno in cui si trova il Sole al momento della nascita è un punto vitale nell’oroscopo ; la sua influenza però varia secondo che si trovi in segni cardinali, fissi o comuni. Anche la casa che contiene il Sole, sia essa cadente, succedente o un angolo, è importante. Dalla forza del Sole potete giudicare la risposta che avrete dal paziente. 

17 - Gli aspetti benefici fra il Sole radicale e Marte danno grande vitalità e resistenza alle malattie. Un cattivo aspetto fra il Sole e Marte è preferibile dal punto di vista della salute piuttosto che l’assenza assoluta di aspetti. 

18 - Gli aspetti dell’Ascendente e al Medio Cielo spesso non sono degni di fede senza che si sia assolutamente sicuri del minuto della nascita, e poiché è difficile che gli orologi siano del tutto esatti e vi è molta confusione fra diversi tempi, questi due particolari, dovrebbero essere considerati con molta prudenza. 

19 - I pianeti che si trovano in gradi critici (vedi Astrologia Scientifica Semplificata) hanno la massima influenza sia per il bene che per il male di quando si trovano in altri gradi. 

20 - Alcune stelle fisse hanno potente influenza sulle malattie. In particolare modo dovrebbero essere osservate le tre seguenti nebulose : Pleiadi, 29 gradi di Toro ; Ascelli, 6 gradi di Leone e Antares, 9 gradi di Sagittario. 

21 - Un bambino che non abbia aspetti fra il Sole e Marte sarà soggetto a malattie infantili. 

22 - Un paziente con molti pianeti in segni aerei necessita di aria pura nella camera dove dorme, più di qualsiasi altra persona ; i pianeti nei segni di fuoco rendono la persona bisognosa di molti raggi solari mentre invece le persone aventi pianeti in segni di acqua o di terra soffrono se troppo esposti ai raggi solari. 

23 - Con segni fissi agli angoli e afflizioni nei segni comuni la persona supera le malattie ; quando i segni comuni sono sugli angoli e le afflizioni in segni fissi, è facile preda delle malattie. 

24 - Un Sole sotto buoni aspetti nel segno di Ariete o di Leone conferisce grande vitalità e abilità per allontanare le malattie. 

25 - Quando persone aventi alla nascita Ariete sorgente o il Sole o Marte nel segno di Ariete, si ammalano, la loro temperatura sale più di qualsiasi altra persona, il sangue tende loro a salire alla testa e alla superficie del corpo. 

26 - Un’afflizione fra il Sole e Saturno o una quadratura fra Luna e il Sole dà scarsa vitalità. Se tale condizione si trova nell’oroscopo è bene osservare, durante la malattia, la progressione della Luna in aspetto con i detti pianeti e in particolar modo il transito dalla Luna Nuova a quella Piena. 

27 - I pianeti retrogradi danno lieve aiuto nelle malattie. Senza tener conto se essi sono in buono o cattivo aspetto la loro influenza è latente fino a quando diventano diretti. Bisogna quindi cercare il momento di risveglio della loro influenza. 

28 - I pianeti che da retrogradi diventano diretti hanno un movimento lento. Durante questo movimento lento la loro influenza non è vitale né marcata come quando sono veloci. 

29 - I pianeti sono forti quando sono nei segni della loro natura e quando hanno degli aspetti con i pianeti che sono in segni compatibili. 

30 - Quando l’ora della nascita non è conosciuta, si può ottenere un’ottima e accurata diagnosi usando una mappa semplice, cioè mettendo Ariete nella 1a Casa, Toro nella 2a , Gemelli nella 3a , ecc. 

31 - L’influenza di Saturno è ostacolante e reprimente, mentre quella di Marte è dilatante e rilassante. 

32 - Il Sole governa il fluido vitale che viene specializzato attraverso la milza. Quando il Sole è afflitto alla nascita, e i pianeti in progressione lo colpiscono avvengono frequenti malattie. 

33 - Quando il radicale Sole o Luna è entro l’orbita delle Pleiadi, a 29 gradi di Toro, Ascelli in Leone 6°, e Antares in Sagittario 9°, sono indicati disturbi agli occhi, specie se anche Saturno, Marte e Urano sono in uno di questi pianeti. 

34 - Mercurio nella 12a Casa, afflitto dal Sole, Saturno e Urano o Marte e anche Mercurio in Capricorno, la casa di Saturno, se afflitti da malefici aspetti, colpiranno l’udito. 

35 - Controllare i pianeti malefici quando sono posti sia nella 6a , sia nella 12a Casa, la 6a essendo la casa che governa le malattie e la 12a avente il governo sugli ospedali e luoghi di confinamento. 

36 - È necessario osservare l’antipatia esistente fra alcuni segni e pianeti. Per esempio, il focoso Marte può essere situato nel segno acqueo dei Pesci oppure il freddo, terrestre Saturno nel focoso segno dell’Ariete : quando un pianeta è nel segno del suo esilio, può costituire una minaccia per la salute. 

37 - Ove Saturno si trova nell’oroscopo corrisponderà ad un punto debole del corpo fisico, la parte più facilmente soggetta a malattie. 

38 - Gli Spiriti Luciferici aiutano il pianeta Marte a conservare il calore del sangue dissolvendo il ferro, metallo marziano, e permettendo al sangue di attirare l’ossigeno, elemento solare. 

39 - Un paziente con Mercurio in quadratura a Saturno è soggetto a malinconia. Occorre scegliere una camera comoda e soleggiata con pareti dipinte in rosa. 

40 - Il segno del Leone nell’Ascendente con il Sole nel suo segno di esaltazione, Ariete, conferisce abbondante vitalità e la forza di liberarsi di ogni male. 

41 - Se una malattia è causata da un’afflizione di Marte, possiamo cercare aiuto quando la Luna progredita riceve un buon aspetto da Venere. Quando la malattia è di natura saturnina possiamo attenderci l’aiuto maggiore quando la Luna forma aspetti con Giove. Si noti il simbolo di Venere, l’ottava superiore di Marte, e quello di Giove, l’ottava superiore di Saturno : in entrambi i casi l’ultimo simbolo è l’inverso del primo. 

42 - Le malattie derivanti dalla Luna sono di natura acuta e possono cambiare entro ventotto giorni, ma quando derivano dal Sole sono piuttosto di natura cronica e con tendenza ad essere di lunga durata e più tenaci e resistenti ai trattamenti. 

### Capitolo 10: DIAGNOSI IN BASE ALLE MANI E ALLE UNGHIE 

L’astrologo si trova talvolta molto imbarazzato nella lettura e nella diagnosi in quanto che il paziente spesso sbaglia l’ora della nascita e non è in grado di precisarla. In sette casi su dieci in cui la persona crede di conoscere il momento esatto della sua nascita ci si accorge, tramite la rettifica dell’oroscopo che si opera tenendo conto degli avvenimenti più importanti nella vita del soggetto, che l’ora fornita era errata. Molte persone portano alla Sede dell’Associazione Rosacrociana degli oroscopi fatti da loro stessi o da astrologi professionisti e in numerosi casi in cui dicevano di avere l’ora di nascita esatta, i segni uscenti non corrispondevano all’apparenza fisica e al temperamento personale. 

Vi fu un caso in cui una donna affermava di avere Pesci uscente, ma quando la vedemmo di persona concludemmo subito che aveva il primo grado di Ariete nell’Ascendente, in quanto aveva capelli rossi, un profilo relativo ad Ariete, un naso romano pronunciato e labbra carnose per cui, se consultate il “Messaggio delle Stelle”, vedrete che corrisponde ad Ariete. Un’altra donna venne alla nostra Sede dicendo di avere Leone nell’Ascendente, ma aveva un corpicino sottile, un viso allungato con mento rientrante, dita tonde, lunghe e sottili e unghie allungate : un quadro perfetto di Vergine. Abbiamo notato il caso di una donna estremamente alta. L’ora di nascita dataci portava Toro nell’Ascendente, ma il suo aspetto fisico era assai simile a quello dei Gemelli. L’oroscopo aveva molti pianeti nei segni che indichiamo : il Sole, Giove, Mercurio e Nettuno erano in Gemelli ; la Luna e Venere in Ariete. Questo influisce sulla lunghezza delle braccia e del tronco superiore del corpo. Sulle prime dubitammo che avesse il segno del Toro uscente, ma quando esaminammo le unghie della mano ci rendemmo conto che era un perfetto soggetto di Toro. Toro era pure indicato dalla mascella pronunciata e dal collo grosso. Le unghie di una persona dei Gemelli sono piccole e il collo sottile. 

Diagramma A: Dodici diversi tipi di unghie!!!!!!!!!!!!!!!!!!!!!!!!!!!!!!!!!!!!!!!!!!! 

Il diagramma A mostrerà le unghie della mano e darà al lettore la chiave dei tipi puri secondo i segni zodiacali. Le unghie della mano di persone aventi l’oroscopo con molti pianeti in un segno, cambieranno. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Consultando questo schema, col tempo, lo studioso sarà in grado di ricordare le caratteristiche di ogni tipo. Si noti come armonizzano i tipi. Le unghie delle persone aventi segni fissi sono larghe e denotano grande perseveranza e volontà. I segni governati da Venere, Toro e Bilancia danno un’unghia più arrotondata ; le dita sono ben formate e lunghe e il monte di Venere, che è alla base del pollice, è alquanto rotondo e pieno. Potremmo scrivere molto di più sulle mani e le loro caratteristiche in rapporto all’oroscopo, ma siccome questo capitolo è scritto per aiutare particolarmente nella diagnosi delle malattie, preferiamo dedicarci maggiormente su tale particolare. 

Non è molto difficile scoprire le malattie latenti. 

Guardiamo, ad esempio ; il disegno n° 1 . Vediamo un’unghia grande e grossa ; è simile pure al tipo di Leone. Con disturbi di cuore latenti, come nel caso dell’oroscopo n° 5-A dove l’impulsivo Marte è nell’Ascendente in quadratura con Venere, denotante circolazione povera e cuore debole, troveremo che le lunette alla base dell’unghia sono di colore blu e blu sono pure le linee del palmo delle mani. Quando i disturbi cardiaci raggiungono lo stato cronico e sono profondi, troviamo le unghie rigate per la loro lunghezza come nel disegno n° 1 e gli angoli sporgenti sopra la carne come nel disegno n° 2. Un oroscopo illustrante questo caso potrà essere trovato nel “Messaggio delle Stelle”. 

L’unghia indicata nel disegno n. 3 è caratteristica come il n° 10-A. L’unghia che indica disordini epatici è generalmente grande, ma più lunga di quelle dei n° 1 e 2. L’unghia è compressa ai lati entro la carne ed è, di solito, di colore giallognolo. Le linee del palmo sono pure gialle. Quando si guarda il palmo della mano, si ricordi che il colore delle linee è una buona guida per la salute del paziente. Se è in buona salute, le linee saranno di un color rosa tenue ; se il sangue è impoverito le linee sono pallide e smunte ; se il paziente è febbricitante le linee sono rosse ; se il fegato è in disordine sono gialle e se l’azione cardiaca è alterata, il colore è blu. 

Nel disegno n° 4 abbiamo un’unghia che generalmente si trova nelle mani di persone che hanno dei segni comuni acquei negli angoli. Molti pianeti dei segni comuni o acquei producono il cosiddetto tipo psichico. Le persone con dita lunghe e sottili sono ipersensitive e mancanti di forza e vitalità. Simile tipo di unghia la si trova spesso nelle mani di qualche persona ricca e oziosa, in donne che prediligono un cane ad un bambino ed hanno pure una scatola di cioccolatini al loro fianco. Lunghe, sottili, ben formate mani e unghie appartengono al tipo psichico, e quando le unghie sono allungate e appuntite e il colore è pallido, è indizio di tendenza a debolezza polmonare. Le persone con unghie lunghe e sottili in genere sono sensibili al freddo e soggette a tossi. 

L’unghia n° 5 appartiene alla persona nervosa che è intellettualmente incline e disposta ad affaticarsi. 

Il disegno n° 6 riguarda un’unghia indicante che la persona ha l’abitudine di mordersi le unghie. Denota persona che ha scarso controllo su se stessa e la cui suscettibilità la spinge spesso all’ira. Tali persone in genere si preoccupano per cose di lieve importanza. 

#### IL POLLICE 

Un pollice ben proporzionato indica abilità nel controllo delle emozioni, ira compresa. Ma laddove il pollice è corto e la sua punta è claviforme, con unghia corta, non vi è nessun controllo sull’ira e con facilità si “vede tutto rosso” 

Il pollice è un magnifico indicatore di carattere e dev’essere preso in considerazione quando si diagnostica in base alle mani. 

Nel disegno B vediamo il monte di Venere e il pollice entrambi un poco grossi. Si tratta di un pollice tipicamente appartenente al Toro con monte di Venere molto largo, indicante natura del desiderio molto forte. Il pollice è corto e grosso e dimostra mancanza di forza di volontà per domare i desideri. Quando il pollice è lungo e ben formato, è indizio di alti ideali e di volontà di realizzarli. 

!!!!!!!!!!!!!!!!!!!!!!!!!!!!!!!!!!!!!!!!!!!!!!! 

In un pollice ben proporzionato la prima falange dovrebbe occupare i due quinti e la seconda i tre quinti della sua lunghezza. Il pollice dovrebbe raggiungere la giuntura media dell’indice. Un pollice molto lungo indica persona ostinata e testarda ; se molto corto è indice di mancanza di logica e di costante mutevolezza. Se il pollice è molto stretto per tutta la sua lunghezza i desideri e i gusti sono più o meno grossolani e primitivi e la persona manca di tatto e di raffinatezza. Se il pollice è molto largo, specie in punta, indica che la persona “vede rosso” con estrema facilità, avente spesso temperamento sfrenato ; indica anche caparbietà. Il paziente che ha un pollice normale obbedirà agli ordini del guaritore. 

Se la prima falange del pollice è molto lunga e la seconda è corta, indica che la persona è trascurata e che le sue azioni non sono controllate dalla ragione. Se la prima falange è corta e la seconda molto lunga indica un ciarlone, che parla troppo e fa poco. Una persona del genere diffida di ognuno e manca di autocontrollo. 

Il monte della Luna è sotto il mignolo e si estende dalla metà del palmo al polso. Quando è grande e pieno indica emozioni e immaginazione eccessiva, ma se è ben proporzionato ci dà una mente bene bilanciata. È questo monte della Luna e le linee contenutevi che ci danno la chiave delle afflizioni mentali e indicano la persona lunare. 

#### INDICAZIONE SECONDO LE UNGHIE DELLA MANO 

♦ Unghie lunghe sottili incurvate verso la carne : sangue impuro e scrofulide, debolezza di polmoni e disturbi alla gola. 

♦ Macchie bianche sulle unghie : anemia, sangue povero, nervosismo. 

♦ Unghie lunghe e fragili : debole vitalità, negatività, timidezza. 

♦ Macchie nere o blu nella lunetta : veleni nel sangue, circolazione irregolare e azione cardiaca difettosa. Prima di decidere è bene prendere in considerazione la forma delle unghie (vedi disegno) 

♦ Le lunette ben tonde e definite indicano buona circolazione : se di colore rosa pallido, sono indizi di buona salute ; se di colore blu scuro, vedere stesso capitolo (diagnosi in base alle mani e alle unghie) 

♦ Le unghie la cui superficie è concava indicano debolezza spinale. 

♦ I pazienti che hanno le mani lisce e morbide, le dita flessibili, le unghie di color bianco (e specie quando si rompono per il lungo entro la sede del dito e la parte rotta è colorata) possiamo chiamarli “ un nato stanco”. Essi presteranno scarsa attenzione al guaritore : preferirebbero che gli Ausiliari Invisibili facessero il lavoro per loro. 

### Capitolo 11: N° 1 - LEZIONE SULLE PROGRESSIONI 

#### Femmina, nata il 27 gennaio 1865 alle ore 5, 15 P.M 

Anziché servirci del presente oroscopo per la diagnosi della malattia, lo useremo per illustrare l’arte di stenderlo e per giudicare le crisi e la durata della malattia. 

Troviamo il segno fisso del Leone nell’Ascendente con i segni cardinali di Ariete e Bilancia rispettivamente nella 10a e 4a cuspide ; intercettati i segni fissi di Toro e Scorpione. In questo oroscopo abbiamo due governanti : il governante dell’Ascendente, il Sole, che è nel segno della sua caduta in Acquario e vicino alla cuspide della 7a Casa, e il dinamico Marte che governa la 10a Casa, situato sulla cuspide dell’11a Casa in grado critico nel segno dei Gemelli. Marte è in sestile con Nettuno nella 9a Casa e in trigono col Sole nella 6a Casa. Ci rendiamo perciò conto che il Sole e Marte hanno la maggiore influenza sulla vita della donna. 

Cerchiamo ora le afflizioni responsabili della malattia che la colpì. Giove, che governa il sangue arterioso, è nel proprio segno, Sagittario, in 5a Casa, in quadratura con Venere che governa la circolazione venosa e che è esaltato nel segno acqueo di Pesci nell’8a Casa. Giove è in opposizione ad Urano nel segno dei Gemelli e in 11a Casa. Venere è anche in quadratura con Urano. Ora, cosa indicano queste afflizioni nei segni comuni ? Indicazioni simili abbiamo riscontrato nell’oroscopo di persone affette da tubercolosi. Venere e Giove sono entrambi forti e afflitti da Urano, quest’ultimo è in Gemelli, che governa i polmoni, e che interferirebbe naturalmente sull’ossigenazione fornendo pure tendenze a raffreddori e tossi. 

Il 9 gennaio 1909 la donna si prese un forte raffreddore che culminò in polmonite doppia. Il calcolo modificato della nascita (C.M.D.) calcolato come indicato nel “Messaggio delle Stelle”, è 16 agosto 1864. Faremo ora progredire i pianeti dal 16 agosto 1908, che corrisponde al loro posto nelle effemeridi del 12 marzo 1865. Aggiungendo la distanza che il pianeta principale percorre in 5 mesi troviamo che nel gennaio del 1909 il Sole progredito era a 22° 22’ di Pesci ; la Luna era a 27° 28’ di Vergine, Marte era a 21° di Gemelli, Giove a 27° 19’ di Sagittario, Venere a 7° 50’ di Toro, Mercurio a 17° 16’ di Pesci. 

Per giudicare ora il genere di malattia dobbiamo vedere quali aspetti sorsero fra i pianeti progrediti e radicali che apportarono la debolezza organica polmonare e una circolazione debole del sangue, come dimostrato nella radice. 

Cerchiamo prima le afflizioni dei pianeti nei segni comuni e troviamo che il Sole ha progredito fino a raggiungere la congiunzione di Venere radicale in Pesci, che è in quadratura con Giove radicale. Marte progredito entrò in opposizione con il radicale Giove e formò una quadratura col Sole progredito. Troviamo pure che la Luna progredita fu in quadratura con Urano radicale nel segno dei Gemelli, indicante i polmoni. 

Gli aspetti sopra indicati dei pianeti progrediti a quello radicale costituiscono una malattia assai seria e specialmente se proveniente dai segni comuni. 

Vi sono tre punti che devono essere presi in considerazione nella lettura di un oroscopo : il tema natale è come il quadrante dell’orologio ; i pianeti progrediti sono le lancette ; i transiti giornalieri e le lune piene e nuove possono essere considerate come le lancette dei minuti che indicano l’ora esatta. Gli aspetti progrediti in sé non agiscono ; vi deve essere un fattore eccitante. I transiti sono come il fiammifero che accende la miccia e la Luna transitante con i suoi aspetti e lunazioni indica il tempo. 

Troviamo che il 21 gennaio 1909 la Luna era in congiunzione col Sole e che vi fu una Luna Nuova nel segno di Acquario in quadratura con Saturno radicale che è in 4a Casa in Scorpione. Questa lunazione segnò il giorno in cui la donna fu colpita da raffreddore che degenerò poi in polmonite. Saturno alla nascita è in quadratura col Sole radicale e la lunazione aggravò naturalmente il malore. La cosa in sé non avrebbe colpito i polmoni, ma troviamo il Sole progredito in congiunzione con Venere radicale in 8a Casa e nel segno acqueo dei Pesci. Venere è il pianeta più avversamente situato nell’oroscopo ; è nella sua esaltazione in Pesci, ma è afflitto da una quadratura di Giove e Urano alla nascita. Il radicale Giove riceve assistenza dal sestile della Luna e Urano è in trigono con Saturno che migliorerà il male di questi due pianeti, ma Venere è afflitto da entrambi i lati e senza un solo aspetto buono per eliminare il male. Troviamo pure che Venere ha progredito fino a 7° 50’ di Toro in 10a Casa e si trova in quadratura col Sole radicale La duplice afflizione del Sole, l’effetto del quale è di natura bruciante ed infiammatoria, era, in questo caso, responsabile dell’infiammazione che colpì i vasi capillari dei polmoni. 

Si pone il problema : Perché questa infiammazione avrebbe colpito i polmoni ? Perchè non la gola o i piedi dove questi pianeti ostili si trovano ? Marte, che è altro pianeta ardente e infiammatorio, ha progredito fino a 21° di Gemelli ed entrò in quadratura col radicale Venere e col Sole progredito. Marte, quindi, fu il punto focale della malattia. 

Abbiamo precedentemente stabilito che la Luna segna il tempo della malattia e indica la crisi. Dobbiamo ritornare all’inizio quando il raffreddore fu contratto ed esaminare quando la Luna entrò in quadratura col luogo della lunazione che fu a mezzanotte del 27 gennaio 1909, sette giorni dopo. La scienza medica conta i giorni critici dal settimo, al quattordicesimo e ventunesimo. La Luna ha particolare influenza sull’uomo e segna il tempo in cui è probabile possa prodursi un miglioramento o il ristabilirsi della salute. 

Seguiamo i transiti della Luna nel suo viaggio e vediamo la loro influenza. Il 25 si congiunse col radicale Venere e col Sole progredito e l’opposizione con la Luna progredita, che era a 27° 28’ in Vergine. Ciò non apportò grande cambiamento, ma nella notte dal 27 alle prime ore del 28, quando il transito della Luna ricevette una quadratura dalla precedente lunazione, una congiunzione col Medio Cielo, con la Coda del Drago e con Venere progredito, pure in opposizione a Saturno radicale, sopraggiunse la morte. Alle 1 del mattino del 28 la donna morì. Ebbe la possibilità di vedersi stesa sul letto e pienamente cosciente che la morte era vicina, quando l’infermiera che la scuoteva, gridò per riportarla in vita. 

La durata di una malattia può essere indicata dai segni nei quali si trovano i pianeti che la causarono. Se in segni fissi, il recupero è lento ; se in segni cardinali, la malattia è assai seria, ma rapidamente risolta. In ogni caso è bene guardare gli aspetti radicali di Marte e del Sole. Se questi pianeti sono ben situati e sotto buoni aspetti, come nel caso della donna in oggetto (Marte in trigono col Sole), e i segni fissi sono negli angoli, è indizio che il paziente resisterà, dove altri, con la stessa infermità, soccomberebbero. 

!!!!!!!!!!!!!!!!!!!!!!!!!!! 

### Capitolo 12: N° 1 A - UDITO E NERVI 

#### (Donna , nata il 1 giugno 1884 alle 11, 45 A.M.) 

    “Non importa quanto sia aspro il passaggio,   
    “quanto afflitta dai castighi sia la mia vita:   
    “io sono padrona del mio destino   
    “sono il capitano della mia anima.”   

Con quanta ragione il poeta Henley dice che l’uomo è il capitano della sua anima ! Quando esaminiamo questo oroscopo, leggiamo nel messaggio planetario che quest’anima si preparò un’ampia strada e che il sentiero sarebbe stato dolce e colmo di Sole in quanto troviamo 24 aspetti buoni e 8 avversi. Dal punto di vista astrologico sarebbe indizio di buona salute e felicità. 

Troviamo il comune e terrestre segno della Vergine nell’Ascendente con la Luna e Urano in congiunzione in 1a Casa, formante sestile con Venere e in trigono con Mercurio il quale è il governante dell’Ascendente e del Medio Cielo ; pure un trigono con l’ottava superiore di Mercurio, il mistico Nettuno. Ciò darà un certo grado di intellettualità. La donna sarebbe stata attratta dagli studi dietetici e interessata ad un lavoro umanitario dall’altruistico e progredito Urano che è assai prominente nella 1a Casa e in congiunzione con la Luna che è la governante della 6a Casa riguardante le persone comuni, le classi lavoratrici. 

Il segno comune terrestre della Vergine conferisce tendenza a seguire il sentiero di minore resistenza. La gente nata sotto tale segno non ama nuotare contro corrente, ma preferisce lasciarvisi trascinare ed è incline a cadere vittima di malattie. Nel caso di questa donna troviamo Marte, il pianeta dell’energia dinamica, posto in Leone nella 12a Casa dell’auto-rovina. Quando Marte è in Leone, segno fisso e di fuoco, la sua influenza per il bene o per il male è maggiore che altrove. In questo caso troviamo che Marte è il principale affliggente essendo in quadratura e in parallelo al reggente dell’oroscopo, Mercurio, è in quadratura con la sua ottava superiore Nettuno. Ma perché quest’afflizione dovrebbe essere considerata importante quando, in compenso, vi sono così tanti buoni aspetti ? Le persone con Marte in Leone possono paragonarsi ad un barile di polvere ; sono pronte a fuoriuscire ad ogni occasione, specie quando Mercurio e la sua ottava superiore Nettuno, sono in quadratura con Marte e nel segno fisso del Toro. Questi aspetti conferiscono temperamento indocile e indicano persona che conserva risentimento. 

Troviamo Venere, il pianeta che governa l’appetito, il palato e i piaceri della tavola, nell’11a Casa - degli amici - nel segno di Cancro, il quale governa lo stomaco. Venere è in sestile con Mercurio e Nettuno, entrambi situati nella casa di Venere, il segno che governa la gola, Toro. Venere è pure in sestile con la Luna, governante di Cancro, e con Urano, il governante naturale dell’11a Casa. Questi aspetti e posizioni ci indicano che questa donna fu onorata (o nel presente caso dovremmo dire aflitta ?) da molti amici che la invitarono spesso a pranzi, cosa che ella fu sempre pronta ad accettare in quanto che la Luna ed Urano in congiunzione nella 1a Casa la resero di natura irrequieta e pronta ad accettare ogni invito. Un sestile fra Venere in Cancro e la Luna, fornisce desiderio di dolciumi in genere, conseguentemente il suo stomaco fu messo a dura prova. Anche il suo sistema nervoso fu scosso da eccessi di collera che indebolirono il nervo pneumogastrico. 

Questo nervo cranico ha origine nel quarto ventricolo e gioca un ruolo importante nelle funzioni del corpo fisico. Le sue ramificazioni si estendono all’orecchio, alla gola, al cuore, ai polmoni, al fegato e avvolge l’esofago con una ramificazione di piccoli nervi. Questo reticolo nervoso si estende anche attorno a gran parte dello stomaco. Un eccesso di cibo dilatò e gonfiò lo stomaco, ciò fu causato dalla congiunzione della Luna con Urano nell’Ascendente. L’irritazione (Marte in quadratura a Mercurio) minò la salute di questa povera donna rendendola un’invalida cronica. 

!!!!!!!!!!!!!!!!!!!!!!!!!!!!!!!!!! 

Il Sole è in un segno comune vicino al M.C. e afflitto da una congiunzione con Saturno nel segno mercuriano dei Gemelli. Mercurio, il reggente dell’oroscopo, governa l’udito. Naturalmente osserviamo il posto occupato dal pianeta apportante le maggiori afflizioni. 

La donna fu colpita da sordità totale in quanto che una diramazione del nervo vago governa anche il padiglione dell’orecchio e il condotto auricolare. Ella soffrì anche di dolori costanti alla scapola destra, indizio di disturbi epatici, e divenne estremamente nervosa. 

In questo oroscopo possiamo renderci conto come una persona diventi arbitra di se stessa. Il governante della casa della morte, l’8a , è afflitto nella casa dell’auto distruzione, la 12a Casa. 

L’unico rimedio per una paziente del genere è di eliminare tutti i dolciumi, ridurre alla metà gli alimenti e imparare a stare tranquilla, a rilassarsi. 

#### N° 1 B - GLI ORECCHI - Questa donna nacque il 22 giugno 1881, a mezzogiorno 

Troviamo il venusiano segno della Bilancia nell’Ascendente e il Sole sulla cuspide del M.C.. È il pianeta più fortemente situato e, quindi, il reggente dell’oroscopo. Il Sole è in sestile con Marte. Nel “Messaggio delle Stelle”, abbiamo detto che un buon aspetto fra questi due pianeti di fuoco rafforza la costituzione, rende la persona capace di eseguire compiti ardui e produce sovrabbondanza di energia vitale. Poiché il Sole è eccezionalmente elevato trovandosi nella 10a Casa e sulla cuspide del M .C, la persona dovrebbe avere notevole forza di volontà ed energia per superare quasi tutte le malattie. Lo vedremo più avanti. 

Troviamo qui una stranissima combinazione di pianeti, un miscuglio di pianeti benefici e malefici, tutti raggruppati nell’8a Casa e nel segno fisso del Toro, governante la regione della gola e del collo. 

Troviamo Marte in Toro, il segno di Venere, dove è in esilio, in congiunzione con Saturno ; ciò rafforza le tendenze malefiche di Marte. 

Alcuni potrebbero obiettare qualcosa circa la congiunzione di Marte a 0° 31’ del Toro con Saturno a 9° 13’ dello stesso segno, poiché i nostri precedenti lavori dicemmo che la sfera di influenza è di soli 6° per i pianeti minori, però vi sono eccezioni a tale regola. Quando troviamo un raggruppamento di pianeti in un segno nel quale le loro cattive tendenze sono marcate, specie quando sono in un segno fisso o in un segno bestiale, le orbite di detti pianeti sono maggiori e la loro influenza è più forte. Ora, con le ostilità di Saturno aumentate dai raggi marziani, Saturno avrà una forte influenza per il male quando è piazzato entro l’orbita di una congiunzione con la Luna e Nettuno. 

Dobbiamo cercare i disturbi fisici soprattutto basandoci sui quattro pianeti. Questi, in Toro, il segno che governa il collo, le ghiandole, i nervi e le arterie in questa regione del corpo ove Saturno è afflitto, indica atrofia o ingorgo. L’influenza di Saturno su Nettuno e la Luna causerà contrazione di nervi. Troviamo pure Giove e Venere in congiunzione con la Luna e Nettuno e, quindi, indirettamente influenzati dall’orbita dell’affliggente Saturno. Possiamo in tal modo concludere che questo intero gruppo di sei pianeti situati nel segno fisso del Toro e nell’8a Casa è sotto afflizione. 

Giove governa il sangue arterioso e Venere il sangue venoso. Nettuno e la Luna, per effetto della congiunzione con Saturno, possono essere definiti malefici e ridurranno la circolazione nell’arteria carotide e impediranno il funzionamento dei diversi condotti portanti l’aria e il fluido agli orecchi, in quanto la Luna governa anche i fluidi bianchi che sono i lubrificanti del corpo. Come risultato della riduzione dei vari fluidi, i canali semicircolari dell’orecchio interno sono carenti del liquido denominato endolinfa. Questo liquido agisce sui nervi che passano nei tre canali come l’acido agisce sulle piastre di rame di una batteria elettrica. Quando questa endolinfa scarseggia, l’equilibrio del corpo è intaccato e, come nel caso di questa giovane donna, le persone così afflitte avranno un’andatura insicura, barcollante. Con la circolazione arteriosa e venosa ostacolata ella ha sofferto anche di torcicollo spasmodico, la contorsione dei muscoli cervicali. La quadratura di Mercurio con Marte renderà tali contrazioni nervose. 

La disgrazia sopraggiunse nel 1914, quando la Luna progredita raggiunse la congiunzione col radicale Mercurio ; Urano transitante era a 8° di Acquario in quadratura con Saturno, e Saturno transitante era in congiunzione col Sole radicale nel Medio Cielo. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Questi transiti eccitarono l’afflizione della Luna progredita e naturalmente il sistema nervoso fu disturbato. È stato detto nelle nostre passate diagnosi astrologiche che la congiunzione di Saturno e Nettuno in Scorpione o Toro può causare anormalità degli organi genitali, e nel “Messaggio delle Stelle” ne fu citato un caso. L’afflizione dei pianeti opera sovente nelle quadrature e nelle opposizioni. In questo caso tutti i pianeti sono in Toro, che governa la laringe e la gola, ed è il segno opposto a Scorpione che governa gli organi genitali. 

In ciò troviamo la causa del disturbo che in un certo modo contribuì al turbamento fisico. Si verificò un anormale ed innaturale desiderio sessuale che, non trovando espressione, eccitò il flusso sanguigno alla gola, ed essendo questa ostruita, causò un disturbo. 

Riferendoci ora al sestile del Sole con Marte e al trigono di Urano con diversi pianeti afflitti in Toro, se non fosse stato per questi buoni aspetti, questa ragazza non avrebbe potuto pervenire alla condizione di donna, poiché si sarebbero manifestate forti complicazioni nel periodo della pubertà. 

Ma il Sole, datore di vita, potentemente situato nel M.C., in sestile con Marte, essendo inoltre entro l’orbita di un sestile con Saturno, evitò molti altri disturbi durante quel periodo. 

Se si fosse rivolta ad un esperto medico osteopata che conosce i trattamenti appropriati, con l’aggiunta di una dieta appropriata, sarebbe stata in grado di superare i disturbi fisici. 

#### N° 1 C - GLI ORECCHI - ASCESSI DELL’OSSO FRONTALE - Femmina nata il 30 dicembre 1864 alle 9.30 P.M. 

In questo oroscopo proseguiamo secondo le afflizioni riscontrate nei segni cardinali. Sebbene dette afflizioni possano essere in diversi segni del gruppo cardinale, gli effetti sono però simili in tutti. 

In questa lezione abbiamo l’oroscopo di una donna con Vergine ascendente e segni comuni negli angoli. Due pianeti prominenti, Urano e Marte, sono dentro e vicino la 10a Casa. Sebbene siano retrogradi e non in congiunzione, sono in parallelo l’un l’altro e paralleli al Sole. Marte in congiunzione col M.C. , in sestile con Nettuno e in trigono con la Luna, conferisce grande entusiasmo. Qualsiasi cosa che la donna intenda fare avviene in modo impulsivo e con grande forza. Con Marte e Urano così predominanti e il Sole in Capricorno ella ha in sé l’istinto innato di dominare. Toltole questo privilegio, potrebbe diventare astiosa e vendicativa. 

Con Saturno nel suo segno di esaltazione, Bilancia, in quadratura con Mercurio nel saturniano segno del Capricorno, incontriamo il circolo vizioso dei segni cardinali. Il Sole in Capricorno, afflitto da una quadratura con Nettuno, entrando in segni cardinali, unitamente al parallelo del nervoso ed eccitabile Urano col focoso e infiammabile Marte, ha causato una serie di ascessi nell’osso frontale, la scrivente ha trovato numerosi casi di parziale sordità derivante da un Mercurio afflitto in Capricorno, in congiunzione, quadratura o opposizione con Saturno, specie quando Saturno era in un segno cardinale. 

Non è tuttavia prescritto che questi pianeti afflitti debbano causare sordità. I pianeti inclinano, eccitano, ma la saggezza è un’amica che salva ; l’uomo deve imparare a conoscere se stesso. Se fosse zelante nel voler comprendere le funzioni del proprio corpo fisico, come lo è per la propria automobile o per la sua radio, conoscendo le afflizioni planetarie e rendendosi conto dei sintomi che appaiono nel corpo fisico, si metterebbe subito all’opera per capirli e porvi rimedio, proprio come farebbe nei confronti dei meccanismi che compongono la sua macchina, lubrificandoli e pulendoli.. Per esempio, se avvertisse una congestione nel collo e negli orecchi, avrebbe probabilmente notato subito i sintomi del disturbo prima che sopraggiungesse un danno irreparabile. 

Nel caso attuale occorrerebbe applicare una leggera manipolazione agli orecchi e all’osso frontale fino alla vena giugulare, il dorso e il collo e ovunque le dita possano trovare zone dolenti tutt’intorno la zona cranica. Un asciugamano bagnato in acqua calda rilasserebbe i nervi contratti della testa e del collo e regolerebbe il flusso sanguigno da e per il cervello. Si eviterebbe la congestione e la possibilità di malanni gravi. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 13 - GLI OCCHI 

#### N° 2 A - Malattia degli occhi - Maschio nato il 21 marzo 1847 fra le ore 1 e le 2 A.M. 

In genere giudichiamo l’apparenza della persona dal governante dell’Ascendente e i pianeti sopra o vicino all’Ascendente, come pure le posizioni del Sole e della Luna e i loro aspetti. 

Nel presente caso troviamo due governanti, essendo Capricorno intercettato in 1a Casa. Uno dei governanti, il pianeta Giove, è in caduta nel segno dei Gemelli, formante una quadratura con il co- reggente Saturno, dimostrando in ciò che questi due pianeti sono attivissimi nel colpire l’aspetto personale e la personalità. Saturno tende ad ottenebrare gli occhi e i capelli e a rimpicciolire il corpo e le fattezze. Quest’uomo ha l’apparenza fisica di un capricorniano ; è esile e piccolo, nonché assai nervoso e impaziente. 

Occorre sempre studiare il temperamento del paziente per sapere come regolarsi nel ricercare la malattia e per fornire le istruzioni necessarie. 

Troviamo che il Sole, Urano, Mercurio e Venere sono tutti nel marziano ed energico segno di Ariete col Sole che forma sestile con Giove e Marte. Quest’ultimo pianeta è intercettato in 1a Casa nel segno saturniano di Capricorno ed è in quadratura con Venere ed in trigono con la Luna. Marte, situato in 1a Casa, conferisce una mente molto materialistica. Quest’uomo sacrificherebbe anche la salute pur di ottenere successo nelle cose mondane. Egli vuole diventare ricco e si adira e si innervosisce quando le cose non prosperano. Se continuasse così, col passar del tempo la sua salute si guasterebbe e gli causerebbe disturbi nervosi. 

Nettuno nel segno di Acquario in quadratura con la Luna nel tormentato e pessimistico segno di Toro in 5a Casa, la casa dei collocamenti, indica che egli spreca molte energie in speculazioni. È chiaramente indicato che ha tendenza a cadere in trappola in grosse aziende commerciali. Scrisse più volte alla Sede chiedendo consiglio circa le sue speculazioni, ma gli fu sempre risposto che la cosa era estranea ai nostri insegnamenti. Durante la guerra investì tutto quanto possedeva in una grande industria fabbricante sottomarini, per la qual cosa sperava di ottenere l’intervento del governo, ma la società non ebbe successo e di conseguenza egli subì forti perdite. 

Troviamo che Saturno è in 2a Casa nel segno acqueo di Pesci, in quadratura con Giove in Gemelli. D’altra parte, Nettuno, pianeta acqueo, in 2a Casa è alla fine dell’Acquario, e in quadratura con l’umida Luna nella 5a Casa e il secondo segno zodiacale, il Toro, indicano tutti speculazioni e perdite. L’inquietudine dovuta alle perdite finanziarie aggravò l’intorpidimento della vista di cui egli soffriva da un certo numero di anni. Era un lettore accanito, e ciò affaticava molto gli occhi. I rovesci risultanti dalle sue perdite finanziarie indebolirono il sistema nervoso e ne seguì la perdita di un occhio. Troviamo la Luna nel 29 grado del Toro, in congiunzione con le Pleiadi e in quadratura a Nettuno ; Giove si trova a 10° dei Gemelli, nella 6a Casa, quella delle malattie, in opposizione alle stella fissa di Antares, situata a 8° del Sagittario ; in più, Giove è in quadratura al pianeta dell’ostruzione, Saturno. Tutti questi aspetti indicano oscuramenti visivi. 

Troviamo Marte in quadratura con Venere e in trigono con la Luna in Toro. Quest’uomo fu, in passato molto amante della buona tavola ed eccedette nel bere e nel mangiare. Ne derivarono stitichezza ed emorroidi interne. Notiamo che con Giove in quadratura con Saturno egli ebbe pure disturbi nella circolazione arteriosa. Per effetto dell’abbondante ingerimento di cibi in passato il povero corpo non resse allo sforzo. Ora, se non sarà guardingo nella dieta e nel modo di vivere, si teme la perdita della vista dall’altro occhio. 

Questo paziente è difficile da curare in quanto Marte in Capricorno, vicino all’Ascendente, ha una marcatissima influenza ; egli non accetta consigli da nessuno. Ci vuole grande forza di persuasione e diplomazia per fargli seguire i consigli di un guaritore. 

#### N° 2 B - 2 BX - GLI OCCHI 

Il sistema di guarigione rosacrociano non si basa soltanto sulla fede, ma è fede unita al buon senso. Noi riconosciamo le malattie e sappiamo che sono causate dalla violazione delle leggi della natura. 

Talvolta vi è assenza di volontà. 

Gli oroscopi che diagnostichiamo nel presente libro mostreranno come si possono superare le malattie là dove altri pazienti, sotto le medesime afflizioni astrologiche soccomberebbero. 

***** 

#### N° 2 B - GLI OCCHI - Femmina, nata il 1° dicembre 1862 

Questa donna, nell’inverno del 1918, fece domanda per essere assistita durante un’operazione di cataratta ad entrambi gli occhi. 

Dopo essere stata curata per molti mesi da un medico, questi concluse che la cataratta era arrivata ad un grado tale per cui avrebbe potuto essere tolta con sicurezza ; ma la donna desiderò avere, in detto periodo critico, l’assistenza degli Ausiliari Invisibili. Aveva sentito parlare dei meravigliosi successi che alcuni suoi simili avevano ottenuto dai guaritori. 

Non potemmo vedere, in questo caso, la malattia cronica degli occhi. Il Sole è esente da afflizioni, salvo una lontana opposizione con Urano. Mercurio non forma alcun aspetto, e pertanto cerchiamo la causa della cataratta in qualche altro pianeta. In questo oroscopo vi sono molti buoni aspetti. Il Sole e la Luna sono in trigono ; Marte forma pure trigono con il Sole e con Venere i cui aspetti mostrano che vi è grande dose di vitalità. 

Quando i suddetti pianeti sono fra di loro in così favorevoli aspetti, il paziente può superare in modo magnifico la malattia, in quanto forniscono grandi forze di recupero. Occorre però cercare le afflizioni e troviamo Nettuno nel segno della testa Ariete, in opposizione con l’ostacolante Saturno in Bilancia, il segno dei reni ; inoltre Marte e la Luna sono in congiunzione e in opposizione con Giove. In ciò troviamo quindi la chiave della malattia ai reni. 

Siccome la circolazione di Giove è ritardata, il corpo si è sovraccaricato di impurità e i fluidi bianchi del corpo, cioè la linfa, il liquido sinoviale, il chilo, ecc. , che sono governati dalla Luna, si trovano ostacolati. I reni, che sono i purificanti genuini del corpo, organi che eliminano le impurità, diventano pigri e non funzionano nel modo voluto. 

I reni sono in stretti rapporto con gli occhi, e questa condizione dei reni ha prodotto la cataratta agli occhi, come pure eczema al collo e al viso. Però, dato che Marte si trova in buon aspetto col Sole e con Venere e questi due ultimi pianeti sono in congiunzione, la donna è riuscita a dominare gli ostacoli ed è stata curata, uscendo dall’operazione vittoriosamente. 

!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 2 BX - GLI OCCHI - Femmina, nata il 9 aprile 1851 

Questa carta oroscopica è uguale a quella n° 11-B descritta più avanti. 

La presente analisi è stata fatta nel 1919, ma un esame precedente, che risale al 1915, è stato fatto nell’oroscopo sopra citato. 

Si tratta di una donna affetta da condizioni analoghe a quelle dell’oroscopo n° 2-B, ma sotto condizioni opposte per quanto riguarda gli aspetti dei pianeti. Non vi sono aspetti avversi salvo uno : Marte in trigono con la Luna. 

Troviamo il Sole, datore di vita, nel segno di Ariete, limitato da una congiunzione con Saturno e in opposizione con Giove, che governa il sangue arterioso, collocato nel segno della Bilancia, che governa i reni. Questi tre pianeti sono anche in quadratura con la Luna in Cancro, che indica lo stomaco. 

Abbiamo qui i reni ( gli organi purificatori), lo stomaco (il cuoco) e il capo famiglia, Ariete, tutti afflitti, pigri e negligenti. Come può essere pulita una casa e come ci si può vivere confortevolmente se tutti i domestici scioperano ? La polvere e il sudiciume si accumuleranno e, naturalmente, il padrone di casa non potrà vivervi a suo agio. Vi è la stufa piena di cenere, non si riuscirà ad accenderla e il fumo, invadendo la casa, uscirà dalle finestre e porte invece di uscire dal camino. 

Nel presente oroscopo troviamo le medesime condizioni di cui al n° 2-B. È stata consumata un’abbondante quantità di cibi e i reni non hanno provveduto ad effettuare bene l’eliminazione. Naturalmente il corpo si è sovraccaricato di veleni che devono trovare una via di uscita. Anche qui troviamo che la parte più debole è nella testa e negli occhi. 

Quando la signora si rivolse a noi era stata operata da un medico che aveva affermato la necessità di toglierle le pupille. L’operazione fatta ad un occhio intaccò la vista del secondo. Il nostro intervento, di conseguenza, non ebbe successo. Tuttavia fummo in grado di aiutare notevolmente la paziente per i disturbi di stomaco, perché era arrivata al punto di non poter digerire il cibo. 

Nell’oroscopo però possiamo trovare poche speranze. Marte evidentemente non prestò l’aiuto necessario. Mercurio, il Sole e la Luna sono tutti afflitti. La nativa non aveva la forza di volontà e la mentalità per collaborare con la Natura nella cura della sua cecità, in quanto troviamo che Mercurio forma una quadratura con la Luna ed è in congiunzione con Saturno. 

Per poter aiutare simili pazienti occorre dapprima eliminare la causa della malattia. Dobbiamo convincerli di vivere in modo che avvenga la purificazione dei reni ; è necessario pertanto effettuare un totale cambiamento della dieta alimentare. 

Bisogna eliminare il tè, il caffè, la carne e tutti gli alimenti contenenti amidi. Nove pazienti su dieci risponderanno rapidamente non appena viene loro somministrata una dieta sana e razionale. Si insegni loro come vivere e, di conseguenza, il lavoro degli Ausiliari Invisibili sarà notevolmente rafforzato. 

!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 2 C - GLI OCCHI - Femmina, nata il 13 giugno 1873 alle ore 11, 55 P.M. 

Dobbiamo prima di tutto giudicare la mente attraverso gli aspetti e la posizione di Mercurio e della Luna. Troviamo che Mercurio è in congiunzione col Sole, ma non così vicino da essere in combustione, perciò è in buonissima posizione. Vediamo pure che è in sestile con Giove, e Nettuno è in trigono con Marte. La cosa dà alla mente una lucidità e un’energia considerevoli e crea indole ottimistica. D’altra parte troviamo la Luna in congiunzione col pianeta dell’ostacolo, Saturno, e in quadratura con Venere che è testimone dell’influenza opposta. Saturno è in quadratura con Nettuno, e Urano è in quadratura con Marte. 

Tutti i quattro malefici sono in afflizione reciproca e non vi può essere nessuna gioia e nessun godimento se la persona non apprende, tramite la filosofia o la religione, a trovare quella pace che è al di sopra di ogni terrena comprensione. Nello stesso tempo occorre comprendere che tutti i buoni aspetti del presente caso aiuteranno a dare alla persona dei periodi transitori di ottimismo e di gioia che interromperanno i periodi di tristezza e di abbattimento. 

Troviamo che vi sono i segni comuni negli angoli, indizio di carattere flessibile, difficile da distogliere dalla malattia o dai disturbi nei quali la persona può incappare. La Luna in congiunzione con Saturno in Acquario, il segno che governa le caviglie e le parti inferiori degli arti, è indice di circolazione insufficiente, e Urano in Leone, il segno del cuore, in opposizione alla Luna e a Saturno, mostra che vi è un battito irregolare di quest’organo. Questa condizione è molto aggravata dalle suddette quadrature dei pianeti malefici. 

Saturno governa il nervo pneumogastrico ; se contiamo 4° dalla posizione di Nettuno per giungere alla quadratura esatta con Saturno, troviamo che questo punto raggiunto cade in Toro, il quale governa la parte inferiore della testa e il collo. Ciò dimostra che vi è pressione sul nervo pneumogastrico dove abbandona la testa. Se potesse essere applicato un trattamento osteopatico la donna ne ricaverebbe tanto beneficio. 

D’altra parte la quadratura di Saturno con Marte, nell’ultimo grado di Bilancia (che arriva anche ai primi gradi di Scorpione) mostra che vi è un’eliminazione irregolare dell’urina, un disturbo causato dal surriscaldo dell’urina stessa e da emorroidi emorragiche in quanto Marte afflitto causa sempre calore ed eruzione. 

Ma la peggiore afflizione nella vita di questa persona proviene dal fatto che Urano si trova nella parte nebulosa dello zodiaco chiamata Ascelli che è situata nel 6° grado del Leone, in opposizione a Saturno e alla Luna. Ciò crea uno stato di fatto che non può, sfortunatamente, essere guarito con alcun mezzo fisico, perché le afflizioni provenienti da segni fissi, indicano generalmente un destino che noi abbiamo creato nelle vite anteriori e che è ora “maturo”. Tutto ciò che possiamo tentare per questa persona è che essa si senta, in questa situazione, il più serena possibile. 

Per quanto riguarda la circolazione insufficiente e la eliminazione difettosa dei rifiuti possono esserle di grande aiuto i trattamenti osteopatici e una dieta con cibi appropriati. Ella dovrebbe eliminare ogni condimento e cibo stimolante che surriscaldano l’urina e si dovrebbe insegnarle a fare ginnastica e indurla a camminare per riattivare la circolazione. 

Incoraggiandola costantemente a sforzarsi può essere possibile che questa persona possa superare la letargia proveniente dai segni comuni che si trovano negli angoli, in modo che essa non si adagi alle sue condizioni deplorevoli in cui si trova. 

!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 2 D - DISTURBI AGLI OCCHI - Maschio nato l’11 febbraio 1818 alle ore 3.45 P. M. 

Se il povero ragazzo, del quale stiamo diagnosticando l’oroscopo, fosse vissuto, avrebbe potuto dire : “Avrei potuto esser padrone del mio destino e invece ne sono divenuto schiavo”. Il libero arbitrio dipende dalle limitazioni nelle quali si è posta l’anima per effetto delle esistenze precedenti. Sulla sua strada può trovare degli ostacoli per avere fatto cattivo uso della conoscenza o per aver in altro modo violate le leggi della natura. L’uomo fu fatto a somiglianza di Dio e Dio gli diede dominio sui regni inferiori. Non vi è perciò nessuna interferenza sul suo libero arbitrio ; egli è padrone assoluto del suo destino. 

Ora, se così è, perché dobbiamo trovare molti esseri nati deformi e la cui vita sia così sfortunata ? Talvolta, mediante tali calamità, le povere creature sono costrette a soffrire per tutto il resto della loro vita terrena. La causa originata in una vita ha effetto in altre incarnazioni. Se non fosse così, se la legge di causa ed effetto non si basasse su una verità assoluta, perché Dio, che sappiamo essere nostro Padre amorevole, sarebbe così crudele ed ingiusto ? Potremmo noi amare e adorare un simile tiranno ? Ma Egli ha fatto l’uomo un poco inferiore agli angeli e gli ha offerto la corona della gloria. Questa corona, però, non viene data secondo richiesta : l’uomo deve guadagnarsela mediante una vita di purezza e di altruismo. 

Vediamo ora quale destino possiamo trovare nell’oroscopo del piccino. 

Troviamo Sagittario ascendente con Venere, Luna, Sole e Urano tutti in congiunzione avanzata nel segno di Acquario, intercettato in 2a Casa, in sestile con l’Ascendente. Anche la Testa del Drago, che è di natura gioviana, è in congiunzione con l’Ascendente. La cosa avrebbe conferito al giovanetto un’attraente e interessante personalità. Con Marte vicino al M.C. in trigono con Mercurio, che è nel segno mentale di Acquario ebbe mentalità brillante. 

A undici mesi riusciva già a stare in piedi da solo. Il 12 luglio 1919, a diciassette mesi, cadde dal balcone, ma le conseguenze non furono gravi. Troviamo in quel tempo la transitante Luna, e Marte in quadratura col radicale Marte nel M.C. ; ciò è forte indice di accidenti. 

Dal 14 al 15 luglio il piccino incominciò ad accusare sonnolenza e non poté trattenere i cibi in quanto che in quel giorno la Luna transitante era in Acquario, essendo in opposizione con Saturno e Nettuno nell’8a Casa, in Leone. Al mattino del 16 fu preso da convulsioni ; la Luna in transito era appena arrivata in congiunzione con Venere, Luna, Sole ed Urano. Urano, quando è afflitto, causa convulsioni. Alla terza convulsione il piccino perse la vista in quanto Mercurio transitante aveva raggiunto un’opposizione con i pianeti in Acquario (spece i lunari Sole e Luna), cosa che porta alla cecità totale, come indicato nella carta oroscopica radicale da Nettuno in congiunzione con la stella fissa Ascelli, nonché dalla sua congiunzione con Saturno. Al quinto giorno di malattia perse la conoscenza, l’udito e il controllo della lingua, mentre la testa si rovesciò all’indietro, sulla spina dorsale. 

Furono consultati i più noti medici, ma nessuno fu in grado di diagnosticare il caso. Fu effettuato un intervento alla testa e alla spina dorsale, ma l’operazione non ebbe esito felice. 

Ora, cosa troviamo nella diagnosi astrologica ? Nettuno governa il canale spinale, quella corrente di fuoco spirituale fonte di ogni vita. Saturno, il pianeta dell’ostacolo, il castigatore, si trova in congiunzione con il suddetto pianeta occulto che governa pure la ghiandola pineale tramite cui si risvegliano le facoltà spirituali. L’abuso dei poteri spirituali nelle vite precedenti, apporta infermità fisiche. Questo canale spinale fu colpito fin dalla nascita ; il flusso spinale fu ostacolato e si ebbe come conseguenza l’inevitabile cecità. È cosa nota agli astrologi che un bambino nato nel periodo di Luna Nuova o Luna Piena, se non è fortemente aiutato dagli aspetti benefici, raramente vive. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Questo piccino nacque quando il Sole e la Luna erano in congiunzione esatta col benefico Venere ; e Marte, il pianeta dell’energia, era elevato vicino alla cuspide della 10a Casa, in trigono con Giove e Mercurio. Questi aspetti benefici consentirono al piccino di vivere per un breve tempo. 

Non abbiamo la data esatta della morte del bambino. L’ultima lettera che ricevemmo dai genitori annunciava che il 6 novembre il suo stato era assai grave e si disperava di salvarlo. 

Noi troviamo che al 14 novembre 1919 il Sole transitante formava una quadratura con il gruppo di pianeti in Acquario e la Luna, sempre per transito, si trovava in congiunzione con i pianeti affliggenti in Leone e in opposizione con i pianeti in Acquario. 

Il piccino non avrebbe potuto superare queste afflizioni e indubbiamente la morte sarà avvenuta durante tale periodo. 

#### GLI OCCHI 

Diamo in appresso una lezione sugli effetti di Saturno l’ostacolatore, quando si trovi nell’ultima decade di Acquario. Lo scrittore ha osservato che molti casi di malattie oculari possono essere attribuite a Saturno quando è situato fra i 24 e i 30° di Acquario : la cosa colpisce particolarmente la vista dell’occhio sinistro. 

#### N° 2 E - GLI OCCHI - Femmina, nata il 19 agosto 1905 

Siccome manca l’ora della nascita, ci serviremo di uno schema semplice. 

Troviamo il Sole nel suo segno, quello del Leone. Saturno è retrogrado nel proprio segno, Acquario, e Marte è in Scorpione, il segno nel quale è in grado di esercitare la sua forza completa. Questi tre potenti pianeti sono tutti in segni fissi e in reciproca opposizione o quadratura. Troviamo quest’anima di fronte a un debito di destino maturo che è impossibile evitare. All’età di 12 anni la ragazza era quasi completamente cieca. 

Vediamo ora se è possibile leggere il messaggio stellare e vedere perché sia avvenuta ad una persona così giovane questa terribile afflizione. Quale è il debito che ella è costretta a pagare ? Nettuno, il pianeta che governa la vista spirituale, è esaltato nel segno acqueo del Cancro. Questo pianeta occulto è in opposizione ad Urano che è retrogrado e nel saturnino segno di Capricorno. Urano è il pianeta della chiaroveggenza e del mondo invisibile. Capricorno è il segno naturale della 10a Casa, quella dell’autorità, di quelli che comandano. Il Sole, Saturno e Marte, tutti in parallelo nel loro domicilio e in segni fissi e dominanti, e Marte in parallelo sia con Nettuno che con Urano, indicano che questa povera anima mentre nella vita precedente occupava un corpo maschile, fece un uso crudele e dispotico dei poteri occulti per soggiogare il sesso opposto, facendo perciò versare molte lacrime. 

Si dice che “i mulini del Signore vanno lentamente, ma macinano assai sottile”. I Signori del Destino hanno posto questo Ego, che fece sgorgare tante lacrime in una vita passata, in un fragile corpo femminile la cui madre, avendo paura della gravidanza, si disperò assai quando la portò in seno. Si ebbe, come risultato, un delicato e sensibile corpo, con la vista molto debole. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 2 F - GLI OCCHI - Femmina, nata il 31 gennaio 1876 alle ore 8,00 P.M. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Abbiamo qui Saturno a 26° di Acquario in congiunzione con Mercurio nella 6a Casa, la casa delle malattie. La Luna è in parallelo e in congiunzione con Marte nel segno di Ariete. Ciò indica emozione ed impulso. È la descrizione di una persona che non ragiona e che si butta nelle cose irriflessivamente e con timore. La sua paura è particolarmente indicata dal segno della Vergine nell’Ascendente. Talvolta, in casi del genere, le azioni impulsive che ne risultano si ripercuotono sulla persona causandole grande sofferenza, come è appunto il caso della donna in esame. 

Quando le si indebolì la vista acconsentì a farsi operare agli occhi per ben due volte. La prima volta le fu tolta la cataratta destra e la seconda volta l’operazione le fece perdere la vista all’occhio sinistro. 

Secondo le indicazioni planetarie, mediante le cure ed una dieta appropriata, la vista avrebbe potuto essere salvata ; purtroppo la paziente diede ascolto troppo tardi agli Ausiliari Invisibili. 

Vediamo che nel caso dell’oroscopo 2-E la persona fu nelle mani del destino e doveva passare la maggior parte di questa vita nelle tenebre, mentre la figura 2-F dimostra che la paura ed una eccessiva emotività produssero la cecità totale. 

#### N° 2 G - GLI OCCHI - Femmina, nata il 27 luglio 1856 alle ore 9 A.M. 

Questa donna ha il femminile, terrestre e comune segno della Vergine nell’Ascendente. Abbiamo visto nella Cosmogonia che la Legge di Conseguenza lavora in unione con i pianeti e che lo spirito nasce nel mondo fisico nel momento opportuno in cui possa operare in armonia con i medesimi. La nascita dell’Ego è stabilita dai Signori del Destino e l’oroscopo, che è l’orologio del destino, registra il genere di debiti nei quali l’Ego è incappato nelle vite precedenti e il momento in cui questi debiti arrivano a maturazione, quando cioè dev’essere effettuato il raccolto della nostra semina. 

La legge del destino non è però una legge cieca in quanto può essere, fino ad un certo grado, modificata in rapporto alla forza di volontà dell’Ego. Quando vi sono dei segni fissi o cardinali negli angoli e le afflizioni vengono dai segni comuni, l’Ego è sovente in grado di modificare l’effetto delle afflizioni planetarie ; ma quando, come è l’esempio dell’oroscopo che stiamo considerando, troviamo un segno comune nell’Ascendente e le afflizioni provengono dai segni fissi, è assai probabile che le forze implicite nel debito di destino siano troppo grevi per l’Ego e la Legge deve seguire il suo corso. 

Nel presente oroscopo troviamo il Sole fortemente situato nel proprio segno, Leone, che è un segno fisso, in congiunzione con Venere, in quadratura con l’infiammatorio Marte e in parallelo con Urano. Il focoso Sole è pure in congiunzione con Ascelli, stella fissa che è a 5° 41’ di Leone e influisce sugli occhi. Troviamo Urano a 24° 36’ di Toro, segno fisso, in congiunzione con le Pleiadi, gruppo di stelle fisse che sono a 28° 41’ di Toro, avente pure influenza deleteria sugli occhi. Vediamo che la Luna è in posizione preminente vicino al M.C. a 12° 29’ di Gemelli e in opposizione con un’altra stella fissa, Antares, che è a 8° 27’ di Sagittario. 

In tutti questi elementi dell’orologio del destino possiamo leggere che la donna doveva essere probabilmente colpita da cecità. Con il femminile, terrestre e comune segno della Vergine nell’Ascendente e le afflizioni provenienti dai segni fissi, non avremmo potuto aspettarci altro, in quanto la forza di volontà di quest’anima non sarebbe stata sufficientemente forte per superare la crisi. Se ne ebbe per risultato la cecità totale. 

Ma cosa fece precipitare la situazione ? Troviamo Saturno, il pianeta dell’ostacolo, in 10a Casa nel segno della sua caduta, Cancro e in quadratura con Giove. Saturno ha maggior forza nociva in questo segno acqueo, il segno dello stomaco, dove può minare la salute privando lo stomaco dei fluidi tanto necessari alla digestione. In Cancro, Saturno altera anche l’appetito. Le persone con Saturno afflitte in Cancro hanno strani gusti e strane avversioni relativamente ai cibi e molta ostinatezza al riguardo. Anche se sanno che il cioccolato, le creme e i dolciumi guastano la salute, li vorranno ingerire ugualmente. 

Le persone con queste afflizioni soffrono spesso di intossicazione. Il veleno, che si forma allora nello stomaco, si mescola alla corrente sanguigna, causando spesso la cecità. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

In questo oroscopo troviamo Mercurio in buoni aspetti, in sestile con Urano e con l’Ascendente e in trigono con Nettuno, indicando che la persona ebbe un desiderio pungente per la conoscenza, specie nel campo occulto, e non risparmiò gli occhi, e che in genere lesse con luce scarsa di notte, forse a letto, cosa che è una delle abitudini più dannose e che ha causato a molti la perdita della vista. Ma da ogni nuvola può sbucare un raggio di Sole e sebbene questa povera donna fosse stata completamente cieca per alcuni anni, le si sviluppò il sesto senso. Con Nettuno in sestile con Urano e in trigono con Mercurio ella ha raggiunto un meraviglioso sviluppo delle facoltà spirituali che le consentono di abbandonare a volontà il corpo e afferma di essere idonea a viaggiare verso lontanissimi pianeti. 

Se queste afflizioni planetarie e l’Ascendente fossero state cambiate con un segno fisso uscente e le afflizioni fossero provenute da segni comuni, anche se Saturno fosse stato in Cancro, vi sarebbe stata sufficiente forza di volontà per salvaguardare, almeno fino ad un certo grado, la vista della paziente. 

    “ Una nave salpa a Est e un’altra a Ovest   
    “ Con lo stesso vento che spira ;   
    “ È la guida della nave e non il vento   
    “ Che determina la rotta che esse seguiranno.    

#### N° 2 H - GLI OCCHI - Femmina, nata il 28 giugno 1868 

Quest’oroscopo manca dell’ora di nascita, pertanto usiamo uno schema semplice con i pianeti ricavati dalle Effemeridi al mezzogiorno, cioè l’Ora Media di Greenwich ; ma dalle altre indicazioni avute riteniamo che questa donna abbia l’ultima parte di Cancro nell’Ascendente. 

Il Sole è in congiunzione con Urano, in quadratura con Giove, Urano è in quadratura con Nettuno, mentre Giove è in congiunzione con Nettuno in Ariete. 

Se prendiamo per uscente il segno del Cancro porteremmo indietro la Luna, cosicché sarebbe entro l’orbita di un’opposizione con Giove e Nettuno e in quadratura con Urano. 

Abbiamo qui una configurazione di pianeti indicanti che gli eccessi e le emozioni hanno grandemente dominato la donna, specialmente se troviamo il pianeta del desiderio, il cocente Marte, nella sua caduta in Toro. Marte, quando è in Toro, tende ad esprimere la sua parte cattiva ed è incline a provocare eccessi di alimentazione e di temperamento. 

Ora, con Cancro, il segno che governa lo stomaco, nell’Ascendente e con Urano, il pianeta dell’impulso in congiunzione col Sole e in quadratura con Giove e Nettuno, abbiamo una donna che ha debolissimo autocontrollo. Eccessi di ogni genere hanno colmato il corpo di materie tossiche. I vasi sanguigni si sono ostruiti e induriti. Quando una donna di 55 anni, che ha dovuto lavorare sodo per mandare avanti la famiglia e se stessa, si abbandona all’ira, e quando, come risultato, il sangue esce dalle arterie portando un deposito nella testa, ci dobbiamo aspettare un grave disordine. Vediamo dove la cosa può essere trovata. 

Marte, a 27° 55’ di Toro, in congiunzione col gruppo di stelle fisse denominate le Pleiadi, di natura marziano-lunare, forma un aspetto malefico per gli occhi. D’altra parte, il Sole progredito è anche nell’orbita di una quadratura a Marte, e Saturno progredito, è retrogrado fino a formare un’opposizione con Marte, essa ha una tendenza ad un aggravamento del carattere che provoca dei turbamenti nella parte del corpo afflitta da Marte, gli occhi. Saturno ha un’influenza indurente, cristallizzante e restrittiva sulla parte del corpo corrispondente alla posizione nel tema. Noi troviamo questo pianeta a 0° 0’ nel Sagittario in opposizione a Marte radicale. Con tale aspetto bisogna attenderci dei disturbi visivi. 

Nella prima parte del mese di luglio 1923 la donna ebbe ciò che i medici chiamano retinite all’occhio destro, cioè infiammazione della retina. La cosa causò la rottura di un vaso sanguigno accompagnata da forti dolori al collo e alle spalle. Noi dobbiamo però attribuire tutto il danno alla durezza delle arterie in quanto che la base dei disturbi risiede nello sforzo degli occhi. La donna si impiegò durante il giorno come pedicure e di notte passò molto tempo a leggere di occultismo e a studiare astrologia. Ebbe la perniciosa abitudine di leggere con luce forte accanto agli occhi mentre stava a letto, cosa che provocò violento sforzo al muscolo degli occhi. 

Con Nettuno in opposizione con la Luna ed Urano in quadratura con entrambi, sia a Nettuno che alla Luna, vi è stato il desiderio di forzare lo sviluppo. 

Il fissare intensamente oggetti luminosi come cristalli, ecc., che vengono ignorantemente usati da alcuni ordini occulti, provoca un deleterio effetto sugli occhi e causa molti disturbi alla vista presso gli studenti di occultismo. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 14 - LA GOLA 

#### N° 3 A - TONSILLE - Maschio, nato il 20 marzo 1911 alle ore 3,10 P.M. 

!!!!!!!!!!!!!!!!!!!!!!!!!!!!!!!!!!!!!!!!!! 

La figura n° 3-A ha Leone uscente col pianeta reggente, il Sole, in congiunzione e parallelo con Mercurio nell’8a Casa e nel 12° segno dei Pesci. Questa posizione e l’aspetto del reggente riduce la vitalità e crea nervosismo. Il ragazzo sarà, di indole, scontroso e preda del malumore. Questo impedirà la buona assimilazione del cibo nell’intestino tenue, poiché la congiunzione di Mercurio col Sole ha anche effetto nel segno opposto della Vergine governante gli intestini. Troviamo però un’altra afflizione che avrà un effetto più dannoso sulla salute. Marte, il pianeta dell’energia dinamica, di natura calda e fiera, è situato nell’aereo e nervoso segno dell’Acquario e in 6a Casa governante le malattie. 

Marte afflitto in questo segno saturnino indica un lato avverso. Lo troviamo in quadratura con l’ostacolante Saturno in 9a Casa e nel segno del Toro, governante la gola e le tonsille. Ove troviamo Saturno, specie se afflitto, dobbiamo attenderci ostacoli, cristallizzazione e mancanza di fluidi ; da un aspetto di quadratura con Marte, il pianeta che causa febbri e infiammazioni , cosa possiamo attenderci se non condizioni alterate della gola e l’ingrossamento delle tonsille ? L’afflizione proviene da segni fissi e Marte. essendo in 6a Casa (malattie), il disturbo sarà piuttosto difficile da superare in quanto che, la debolezza fisica, deriva dalla vita precedente durante la quale l’anima agì in contrasto con le leggi della natura. Un caso del genere è sovente il risultato di abuso delle più sacre funzioni della natura, cioè degli organi generativi. Il risultato di aborti o abusi di natura simile viene portato con sé nella successiva incarnazione producendo debolezza organica. 

Manipolazioni o massaggi tendenti a normalizzare la circolazione migliorerebbero notevolmente la salute del ragazzo. Il Sole in Pesci e in congiunzione con Mercurio richiede una dieta e un ambiente tranquillo ed armonioso che temiamo non potrà avere. Giove in Scorpione fornisce cibi buoni e ricchi dei quali, però, non dovrebbe abusare. Una dieta vegetariana semplice gli sarebbe molto utile. Saturno in Toro indica che uno dei genitori interferisce molto sulla volontà del ragazzo, ragione per la quale si rende manifesto che un nativo di Leone può essere annientato e rovinato dalla costante raccomandazione di “non fare questo o quello”, il continuo divieto di un genitore “saturnino” farà soffrire il ragazzo che ne risentirà nella salute, sia come risultato di inibizioni impostegli, sia come eccessiva indulgenza e tolleranza da parte dell’altro. 

#### N° 3 B - ADENOIDI - Femmina nata il 22 maggio 1915 alle ore 3,22 A.M. 

L’oroscopo 3-B è di una bambina che soffrì della medesima malattia esposta nel caso 3-A, cioè infiammazione alle tonsille, adenoidi, ecc., ma con assai diverse afflizioni astrologiche. Ciò dimostra quanto prezioso sarebbe per un medico lo studio dell’astrologia per ottenere le diagnosi, e quanto sia pericoloso trattare ogni caso secondo norme comuni. Quello che può essere salutare per una persona può essere deleterio per un’altra. 

Nel presente caso abbiamo un altro segno fisso all’Ascendente, Toro, che governa la gola, con il suo reggente, Venere, vicino alla cuspide della 1a Casa e in sestile con Saturno, ma in quadratura con Nettuno e in congiunzione con Marte. I sintomi sarebbero assai simili a quelli della figura 3-A, ma la malattia proviene da una fonte diversa. 

Troviamo Saturno, il pianeta dell’ostacolo, nel segno del Cancro, lo stomaco. Sebbene questo pianeta non sia afflitto, ovunque si trovi e sopra qualsiasi organo cada la sua influenza, provoca una limitazione dei suoi fluidi. Saturno “inaridisce” e quando è in Cancro l’appetito è anormale e i succhi digestivi scarseggiano. Sotto questa influenza l’appetito richiede e desidera cose che sono deleterie e rifiuta quelle delle quali il corpo necessita ; è assai incline alla ghiottoneria ed è avido di cose che solleticano il palato quali ogni sorta di dolciumi, ecc. Il risultato sarà che il corpo diventa sovraccarico come un fiume fermato da una diga : la corrente deve trovare una via di scolo in qualche luogo. In questo caso Marte, il pianeta dell’energia, è in congiunzione con Venere, il pianeta governante il sangue venoso. 

!!!!!!!!!!!!!!!!!!!!!!!!!!!!!!!!!!!!!!!!!!!!! 

Ciò indica la parte del corpo che sarà colpita. Il sangue diventa impuro causando gonfiore ed infiammazione di gola. Se si manipola questa regione ammalata si crea maggiore infiammazione. Il rimedio, in questo caso, è quello di sospendere per un giorno o due la normale alimentazione e dare alla ragazza solo del succo di pompelmo, farle immergere i piedi in acqua calda, applicarle impacchi freddi alla testa e al collo in modo da attirare verso le estremità inferiori il flusso sanguigno. Ne avrebbe un sollievo istantaneo. 

Possiamo ora meravigliarci, dopo aver confrontato questi due oroscopi, se il medico sbaglia nelle prescrizioni e trattamenti e sente che la sola cura sia di asportare parti infiammate ? Se egli potesse leggere le scritture stellari si ingannerebbe meno e non rovinerebbe la salute della bambina prescrivendole l’operazione. Si renderebbe conto che l’asportazione delle tonsille o un’operazione alla gola interferisce sulla funzione degli organi generativi. Un bambino operato soffrirebbe poi nel periodo della pubertà. A una donna che abbia subito quest’operazione nella fanciullezza sono comuni i dolori mestruali. Nell’uomo, l’infiammazione della prostata e altre varie debolezze fisiche sono sovente il risultato di un’operazione alla gola. 

#### N° 3 C - GOLA E TONSILLE - Maschio, nato l’11 luglio 1882 alle ore 11,15 A.M. 

Diamo qui l’oroscopo di un uomo col segno cardinale della Bilancia nell’Ascendente, e il reggente, Venere, nel segno fisso del Leone in 11a Casa, in quadratura e parallelo con i due malefici Saturno e Nettuno. Questi due pianteti li troviamo nel segno fisso del Toro in 8a Casa. La cosa è, in principio, un’afflizione assai seria indicante che l’uomo venne alla vita portando un debito di destino pesante. 

Vediamo ora se possiamo trovare la causa di questa condizione e perché quest’anima è stata colpita fin dalla nascita. Leone e Toro sono entrambi dei segni fissi, ostinati e irremovibili, quindi sono anche i segni che portano malattie incurabili e croniche ; quando le afflizioni vengono dai due più astuti pianeti, entrambi lenti nei loro movimenti, ci si può aspettare che l’anima si sia attirata tal genere di malattia quale debito di destino per non aver rispettato le leggi della natura nelle vite passate e non tanto per quello che riguarda gli errori o abusi dell’attuale incarnazione. 

I pianeti influiscono spesso nei segni opposti. In questo oroscopo le afflizioni contenute nei segni fissi di Toro, governante la gola, possono derivare dall’abuso delle funzioni generative (Scorpione) in una vita, causando debolezza alla gola o alla laringe nella vita successiva. L’asportazione non necessaria degli organi femminili in una vita può causare all’Ego, il quale cambia sesso ad ogni esistenza, di nascere in un corpo maschile con i pianeti afflitti nel segno opposto, Toro, come è il caso dell’uomo in argomento, il quale nacque con gli organi della voce e della gola atrofizzati o senza il loro sviluppo naturale. 

La precedente asserzione non vuole indicare che tutte le donne che sono state operate agli organi sessuali debbano avere questa afflizioni. Spesso, durante il parto, o per trascuratezza dell’ostetrica o del ginecologo, la partoriente è costretta a subire una operazione. Si tratta qui di cause per le quali non è responsabile ; ma se una donna, per eccessi di aborti, ha indebolito gli organi sessuali per cui fosse necessaria la loro esportazione, tali trasgressioni si ripercuoterebbero in limitazioni di qualche specie, in genere della gola che è sotto il governo del Toro, segno opposto a Scorpione, che governa gli organi sessuali. Infatti, la laringe e il cervello furono sviluppati dall’uomo primitivo mediante il sacrificio di metà delle facoltà creative. Queste afflizioni non possono essere attive né manifestarsi nel corpo durante l’infanzia e con la conoscenza della astrologia e una stretta aderenza alle norme di un vivere retto, l’uomo può passare la vita con solo qualche piccolo inconveniente, però quando le leggi sono state violate, quando sono stati fatti degli abusi, allora le afflizioni si manifesteranno nei corrispondenti organi in quanto che, come si dice, la resistenza dipende dalla resistenza del suo anello più debole. 

Troviamo il Sole in Cancro, segno dello stomaco, in sestile con Nettuno in Toro, la gola e il palato, e in sestile con Urano che governa la 5a Casa, la casa dei piaceri. Venere è in sestile con Giove. Tutte queste posizioni indicano che quest’uomo è stato assai popolare nell’ambito delle sue amicizie femminili ; i piaceri della tavola poi, contribuirono alla sua rovina. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Il pianeta che contribuisce alla manifestazione delle infermità fisiche, l’infiammatorio Marte, è nel segno degli intestini, Vergine, in quadratura con la Luna in Gemelli, mostrando che l’intestino soffrì di eccesso di cibo e di bevande. Quando l’intestino tenue è infiammato, come sarebbe il presente caso, non è in grado di assimilare convenientemente l’alimento. Questa infiammazione apporta una dose considerevole di veleni nel sangue, il quale cerca una via di uscita attraverso il punto più debole ; Saturno in congiunzione con Nettuno in Toro, indica che la gola ricevette questo veleno. Questo uomo subì due interventi chirurgici alla gola in conseguenza dei sintomi che i medici definirono angina, che è un’infiammazione delle tonsille. Le tonsille asportate dimostrarono che il sangue era impuro e ne aveva causato la suppurazione. 

#### N° 3 D - GOZZO - TONSILLE - Femmina, nata il 12 agosto 1911 alle ore 7,27 A.M. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Consideriamo ora l’oroscopo di una ragazza con Vergine nell’Ascendente. Le persone della Vergine hanno, in genere, minore resistenza alle malattie, specie quando i segni comuni occupano i quattro angoli e Mercurio e la Luna, che governano la mentalità, si trovano pure in segni comuni e in opposizione reciproca. I tre pianeti più forti, cioè il Sole, Saturno e Marte, sono in segni fissi. Ci possiamo attendere che questi pianeti indichino in quale parte del corpo la malattia si renderà evidente. 

Possiamo vedere nel “Messaggio delle Stelle” che il segno del Toro ha dominio sul collo, la gola, le tonsille, le arterie carotidi, ecc. Da ciò possiamo dedurre che anche Toro governa le vene e le arterie che collegano gli organi localizzati nella gola, così domina le parti inferiori della regione occipitale mascellare. Le arterie del corpo umano hanno inizio in un centro comune. La aorta è per il sistema circolatorio quello che il tronco è per l’albero. Tutte le arterie e vene principali sono in relazione col grande motore umano, il cuore. L’arteria è la linea principale dalla quale partono molte ramificazioni trasportanti il sangue a tutte le parti del corpo, dopo di che le vene lo fanno ritornare al cuore. Queste ramificazioni alimentano le varie parti del corpo. Il ramo nel quale siamo particolarmente interessati in questa lezione è l’arteria carotide, dalla quale si biforcano le due arterie carotidi : quella superiore e quella inferiore. 

In questo oroscopo abbiamo l’infiammante Marte in Toro. Marte riscalda la temperatura e là dove questo pianeta è piazzato, troviamo abbondanza di sangue. Marte, in questo caso, è il segno che governa il collo ed è afflitto dalla congiunzione che ha con Saturno, il pianeta dell’ostacolo. L’effetto di questi due pianeti malefici può essere simbolizzato dall’esempio di un tubo di gomma avente le estremità chiuse e riempito di acqua ; premendo un’estremità si viene a forzare l’acqua verso l’estremità opposta. Una condizione analoga la troviamo nel sangue delle arterie e vene del collo della piccina. Marte le riempie di sangue e Saturno, con la sua influenza ostacolante, trattiene il sangue in una parte intralciandone la circolazione : ne risulta un rigonfiamento delle vene del collo, gozzo, infiammazione delle tonsille, ecc. Saturno e Marte sono afflitti da una quadratura con il datore di vita, il Sole. Il Sole è forte nel proprio segno, Leone, che governa la vena cava, l’aorta e il cuore. 

All’età di 11 anni questa ragazza soffrì di gozzo e di gonfiore alle tonsille, con disturbi costanti alla gola e tendenza a tossi e raffreddori. Un fatto importante può essere provato nel caso di molti bambini, aventi tendenza a disturbi di gola e precisamente che essi presero fin da piccoli, l’abitudine di respirare con la bocca. In nove casi su dieci di bambini che soffrono alle tonsille e di male di gola, risulta che non è stato loro insegnato a respirare attraverso il naso. I genitori dovrebbero sorvegliare sempre che i bambini non respirino con la bocca ; quando sono svegli dovrebbero dar loro un succhiotto di gomma non forato. Questo li forzerà a respirare attraverso le narici e quindi salveranno il piccino da molta sofferenza negli anni successivi. 

Con il Sole in Leone, in quadratura con Saturno e Marte, questa bambina ha la tendenza latente a soffrire di disturbi alle valvole cardiache. La cosa può svilupparsi probabilmente solo più avanti nell’età, quando la congiunzione Marte-Saturno in Toro abbia prodotto questo deterioramento organico e Mercurio in Vergine, o in opposizione alla Luna, nella 12a e 6a Casa (quest’ultima governante la salute), abbiano fatto sentire i loro effetti. 

Vi è tuttavia nel presente oroscopo grande speranza, in quanto Saturno è in trigono con Mercurio e in sestile con la Luna. Ciò fornirà l’equilibrio necessario e la perseveranza mentale che aiuterà questa bambina ad allontanare qualsiasi malattia e ad evitare molta sofferenza nell’ultima parte della vita. 

#### N° 3 E - GOZZO - Femmina, nata il 14 giugno 1853 

Dato che non abbiamo l’ora della nascita, i segni sono stati inseriti nelle case in ordine progressivo, cosicché Ariete occupa la 1a Casa, Toro la 2a, Gemelli in 3a, ecc. e viene usata la posizione dei pianeti a mezzogiorno data nelle effemeridi. 

Dobbiamo innanzi tutto notare che la posizione progredita del Sole nel 1916 è a 23° 27’ del Leone e quella di Mercurio è a 26° 27’ del Leone, ma retrogrado. 

Gli aspetti che particolarmente ci concernono sono : Luna in parallelo con Nettuno, in quadratura con Giove, con il Sole e con Mercurio ; Giove in opposizione con il Sole e con Mercurio ; Saturno in parallelo e in congiunzione con Marte, in quadratura col Sole progredito e con Mercurio. Dobbiamo per prima cosa conoscere le condizioni mentali della donna. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Gemelli e Sagittario sono i segni che governano la mente. Mercurio è essenzialmente dignificato in Gemelli e Giove in Sagittario. Il Sole è anche favorevolmente situato nel mercuriano segno dei Gemelli. Fin qui tutti buoni indizi, ma Mercurio, il significatore della mente, segue il Sole ed è troppo vicino a questo luminare ; inoltre Giove è in opposizione con il Sole e con Mercurio. Si aggiunga a ciò che la Luna, l’altra significatrice della mente, è in quadratura con Giove, il Sole e Mercurio e sarà chiaro per noi che lo stato mentale della persona non è felice, né sotto buoni auspici. 

Saturno è in Toro, il segno della gola. È il pianeta dell’ostacolo e ha sempre un’influenza ostile su qualsiasi parte del corpo influisca per segno. Possiamo quindi giudicare che la gola sarà ostacolata causando raucedine o abbassamento di voce e possiamo pure essere certi che Saturno ha effetto nel segno opposto dello Scorpione che domina gli organi della generazione e dell’eliminazione. Saturno è freddo, viscoso e umido. Marte è caldo e secco. È situato nel segno del Toro, quasi in congiunzione esatta e in parallelo con Saturno, dando tendenza all’infiammazione e al gonfiore. Nella regione dominata dal segno opposto produrrà il riscaldo dell’urina e mestruazioni abbondanti. 

Due forze nemiche, di natura opposta, sono quindi state in guerra nella regione della gola fin dalla nascita, ma il caso divenne acuto solo nel 1914, quando la Luna per progressione raggiunse il Sole radicale e Mercurio, e nello stesso tempo il Sole per progressione entrò nell’orbita di una quadratura con Saturno e con Marte nel segno del Leone, che governa il cuore. La nota-chiave di Saturno è ostacolo, e in Toro è particolarmente forte rispetto le funzioni cardiache in quanto governa il nervo pneumogastrico, cosa che produce inibizione cardiaca. D’altra parte quando l’energia dinamica di Marte è diretta da una quadratura verso il Sole progredito in Leone, si ha l’effetto di palpitazioni violente. In questo modo si produce allora, l’enorme azione cardiaca con il suo corteo di oftalmie. Troviamo anche che Saturno è quasi in congiunzione con le Pleiadi situate a 29° del Toro e la sua quadratura con il Sole progredito ha effetto sugli occhi che si manifesta con sporgenza delle orbite in persone affette da questa esoftalmia. 

Le configurazioni dei sopra citati significatori della mente, unitamente alle tendenze delle quadrature e opposizioni radicali con Saturno e Marte, indicano che la causa fondamentale delle condizioni del paziente è mentale. La diagnosi è ulteriormente confermata dal fatto che la condizione divenne acuta mediante la progressione delle suddette posizioni del Sole e di Mercurio. Poiché l’afflizione proviene da segni fissi vi è pericolo che la malattia diventi cronica. Tuttavia, se la persona può vivere in un ambiente quieto e confortevole e se le si può insegnare di liberarsi della sua morbosità, vi sono buone speranze di una cura permanente quando il Sole si tragga fuori dall’orbita della sua quadratura con Saturno e Marte, particolarmente se viene adottata una dieta opportuna. 

#### N° 3 F - GLI ORGANI VOCALI - Maschio, nato il 30 maggio 1919 alle ore 11,55 P.M. 

    “ Il tessuto della vita che verrà   
    “ lo intessiamo con i nostri colori   
    “ e nel campo del destino   
    “ mietiamo secondo quanto abbiamo seminato”.   

    Whittier 

Quanto sopra corrisponde anche alla vita dell’anima della quale stiamo studiando l’oroscopo. 

Con il fisso, saturnino segno di Acquario nell’Ascendente e il secondo governante di Acquario, l’ispirato e progredito Urano in Pesci, intercettato in 1a Casa, possiamo dire che nel presente oroscopo vi sono in realtà due governanti : Saturno, che è in caduta nella 7a Casa in Leone, e Urano che è forte nel segno occulto di Pesci nella 1a Casa. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

I pianeti negli angoli hanno la maggiore influenza nella vita della persona di quando sono in case cadenti o in “succedenti” . I pianeti che sono in segni fissi e afflitti portano con sé un debito di destino che generalmente è assai difficile da superare. 

Nel presente oroscopo troviamo Mercurio nel segno fisso del Toro, in quadratura con l’ostinato e ostacolante pianeta Saturno che è in Leone, segno fisso, e nell’angolo della 7a Casa. Dato che Saturno è uno dei governanti della vita, pur essendo nel segno della sua caduta, avrà reggenza predominante sulla vita di quest’ultimo, e poiché Mercurio e Saturno si affliggono reciprocamente in segni bestiali, cioè Toro e Leone, possiamo attenderci un impedimento nella parola. 

Il ragazzo all’età di cinque anni si rifiutò di parlare. È capace di parlare, ma lo fa solo quando si impiegano con lui le migliori doti di persuazione. 

I medici lo operarono due volte per acqua al cervello, ma non riuscirono qui a trovare nulla di anormale, e quale effetto possano avere avuto queste due operazioni sull’organismo è ancora da vedere. Fino ad oggi, tuttavia, la salute del ragazzo è stata normale. 

Ripeteremo solo le risposte dategli, ma se i genitori saranno perseveranti potranno arrivare in tempo ad aiutarlo a dominare queste debolezze. 

Ripetiamo qui quanto diciamo nella “Cosmogonia” : “Ciò che noi siamo, ciò che abbiamo e tutte le nostre qualità sono il risultato delle nostre azioni nel passato. Quello di cui manchiamo, sia nel campo fisico, morale o mentale, potrà essere nostro in futuro.” 

Il ragazzo ha avuto in questa vita, senza alcun dubbio, ciò che coltivò nella sua vita precedente. I pianeti sono l’orologio del destino che indicano quando l’anima deve imparare alcune lezioni e quando deve avvenire il raccolto della semina fatta in vite precedenti. 

Secondo gli insegnamenti rosacrociani sappiamo che ci troviamo sulla Terra nella presente esistenza, per preparare la costruzione dell’archetipo del corpo che dovremo usare nella vita successiva. Nel caso di questa povera anima, esaminando nel passato, vediamo che per effetto del desiderio ardente di sviluppo spirituale ha trascurato la costruzione del corpo fisico mortificando la carne e trascurando l’uso degli organi della parola, essendo stato membro di una Confraternita meditativa la vita fu stesa in silenzio e preghiere. In questa estrema inclinazione verso un solo lato della vita, egli sviluppò le facoltà spirituali a spese dei sensi fisici. 

Qui vediamo il mistico Urano nel segno dei Pesci, in 1a Casa, in trigono con la Luna che è nel proprio segno del Cancro. Nettuno, altro pianeta spirituale, è in parallelo con Mercurio e in sestile con Marte e con il Sole, indicando in ciò un’anima altamente sviluppata nel campo spirituale, ma che è mancante di abilità nel farne uso in questa vita, perché privo del desiderio di servirsi degli organi della parola. 

Tuttavia il fanciullo può essere assistito dai genitori per sviluppare la facoltà di parlare, ma la cosa richiederà molta pazienza in quanto che la mente, essendo Mercurio in quadratura con Saturno, sarà lenta a rispondere e il ragazzo sarà ostinato perché questo aspetto proviene da segni fissi. Tuttavia Marte, che si trova nel segno mercuriano dei Gemelli, offrirà assistenza nel superare, fino ad un certo grado, l’influenza di Saturno. 

#### N° 3 G - PERDITA DELLA PAROLA - Maschio, nato il 19 dicembre 1896 alle ore 12,30 A.M. 

L’uomo del quale analizzeremo l’oroscopo ha il segno cardinale e aereo della Bilancia nell’Ascendente. Fisicamente egli esprime il segno della Bilancia essendo alto m.1,80, magnificamente sviluppato e con bellissimi occhi azzurri. Le persone con segni cardinali o fissi negli angoli hanno una forza di resistenza maggiore degli altri. La volontà è più marcata di quella dei segni comuni. Nel caso presente tuttavia troviamo un’afflizione attiva prima che egli avesse raggiunto l’età in cui la sua volontà avrebbe potuto cooperare con i suoi medici o con le persone che lo avrebbero preso in cura. 

Nella “Cosmogonia” viene detto che nell’ultima parte dell’Epoca Lemuriana il corpo dell’uomo divenne eretto, poiché questa posizione era necessaria prima che egli potesse convertirsi in un essere autocosciente, con uno spirito che dimorasse nel suo veicolo fisico, e quindi nella struttura corporea si resero necessari alcuni cambiamenti affinché l’Ego potesse esprimersi attraverso i suoi veicoli. Quando l’Ego penetrò in questi veicoli, una parte della forza sessuale dovette essere usata per costruire il cervello e la laringe, in quanto era indicato che l’uomo, da allora in poi, imparasse a formulare il proprio pensiero e che la voce era necessaria per farsi capire e comunicare con i suoi simili. Per fare ciò occorreva usare parte della forza sessuale. Pertanto una parte dell’organo creato rimase con la parte superiore del corpo e si convertì gradatamente in ciò che ora costituisce il cervello e la laringe. Da tutto ciò possiamo trarre la conseguenza naturale e logica che fra questi organi, cioè fra gli organi genitali, la laringe e il cervello, vi sia uno stretto rapporto. 

È interessante notare, attraverso l’astrologia, come risulta in pratica, la cosa. Troviamo Scorpione, il segno che governa il sesso, in opposizione al Toro che ha dominio sulla gola e la laringe. Prova della suddetta connessione può essere trovata pure nel ragazzo la cui voce cambia durante la pubertà ; anche la donna che abbia subito l’asportazione delle ovaie avrà un timbro di voce profondo e aspro. 

Nell’oroscopo che stiamo considerando vediamo Saturno, il pianeta dell’atrofia, nel segno dello Scorpione e in congiunzione con Urano. Questi due pianeti non hanno aspetti, salvo la congiunzione mutua già citata e un semi sestile con il Sole.Possiamo considerare ciò come il risultato di qualcosa che ebbe la sua origine in una vita precedente. Quando vediamo che Urano e Saturno sono in congiunzione nel segno dello Scorpione e sono afflitti da altri pianeti, dobbiamo temere una perversione sessuale e una espressione anormale di questa facoltà. Ma nel constatare che, nel nostro caso, questi due pianeti non hanno altri aspetti, dobbiamo considerare e approfondire la sua vita passata per trovare gli abusi che hanno prodotto la debilitazione di questi organi che ha fatto si che questa povera anima venisse a questa vita con la laringe e il cervello incapaci di funzionare normalmente. 

Con Saturno in congiunzione con Urano in Scorpione, possiamo guardare all’effetto che ciò avrà sul segno opposto del Toro, vale a dire sulla gola. Saturno, in questo caso, ha la tendenza a ritardare o restringere la secrezione dei fluidi delle ghiandole e degli organi che si trovano nella regione del collo, come ad esempio la tiroide, che è situata a cavallo della trachea nella parte anteriore del collo, ghiandola che può certamente essere detta la ruota di equilibrio, o ruota motrice, del collo. Le secrezioni di quest’organo sono necessarie per il corretto funzionamento della mente. La tiroide regola anche tutte le altre ghiandole endocrine o a secrezione interna, e ogni goccia di sangue che circola nella parte superiore dell’organismo passa attraverso di essa. Gli eccessi e le perversioni sessuali esauriscono i fluidi della tiroide. Che cosa meravigliosa è la voce umana ! E come l’errato uso della forza sessuale può effeminare la voce maschile e mascolinizzare quella femminile! 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Nel presente oroscopo abbiamo la storia di un uomo che appena nato ebbe la voce, ma che all’età di quattro anni non articolò più alcun suono né parola. Gli organi che governano la voce, in questo caso, furono indeboliti dalla dissipazione dei fluidi sessuali in una vita precedente. Troviamo Nettuno, l’ottava superiore di Mercurio, il pianeta che governa la ghiandola pineale, nel segno mercuriano dei Gemelli, in congiunzione con la Luna e Marte e in opposizione al Sole. Nettuno governa la ghiandola pineale e il fuoco spirituale spinale. Il cervello, in questo caso, è rimasto infantile. Il giovane si veste da solo, ma non può parlare e passa tutto il tempo a girare le pagine dei libri. Effettivamente lo spirito racchiuso in un veicolo così limitato sta imparando una lezione importante, lezione che lo riporterà, nella nuova incarnazione, a essere una donna, virtuosa e infantile. 

### Capitolo 15 - I POLMONI 

#### N° 4 A - LA TUBERCOLOSI 

L’oroscopo che abbiamo davanti è di un uomo di buona posizione che disperse la propria vita in eccessi di ogni genere. Era nato il 28 agosto 1881 alle ore 11 P.M. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

In primo luogo troviamo Giove, il pianeta dell’opulenza, in 12a Casa, quella della sofferenza, degli affanni e dell’auto-rovina, in sestile con Venere, il pianeta dell’attrazione, in Cancro, il segno che governa lo stomaco e in 2a Casa, quella delle finanze. Ciò spiega l’istinto affaristico della persona per i problemi monetari, come pure per i cibi ricchi e dannosi alla salute, e in parte anche la sua debolezza fatale per il sesso opposto. 

La Luna in quadratura con Venere nella 5a Casa, la casa dei piaceri, e Marte, il pianeta dell’energia dinamica congiunto alla saturnina Coda del Drago ed entrambi in quadratura con Urano, il pianeta delle questioni clandestine e antitradizionali, sono altre valide testimonianze di quanto abbiamo detto. Inoltre Saturno, il pianeta dell’ostacolo, in 12a Casa ; quella delle sofferenze, in congiunzione con Nettuno, il pianeta di tutto ciò che è clandestino, in Toro, che è il segno opposto dello Scorpione, il segno governante gli organi sessuali, indica disordine in dette regioni e nella gola. 

Nel complesso il presente oroscopo mostra tutti i generi di eccessi e il conseguente congestionamento del sistema. Venere in Cancro, quest’ultimo governante lo stomaco, conferisce amore per i cibi forti e ricchi e specie per il bere. La sua quadratura con la Luna nel segno della Bilancia, governante i reni, indica che vi sono pessime condizioni per effettuare una eliminazione regolare. La congiunzione di Saturno, il pianeta dell’ostacolo, con Nettuno nel segno del Toro, segno che ha azione riflessa in Scorpione, produce sofferenze per emorroidi. Marte, il pianeta dell’energia dinamica, congiunto con la saturnina Coda del Drago in Gemelli, il segno che governa i polmoni, in quadratura con Urano, il pianeta dell’azione spasmodica, indica tendenza a raffreddori e debolezza di polmoni che finì per distruggere la vita. 

Il presente oroscopo è una lezione sulle conseguenze disastrose causate dagli eccessi e dalle indulgenze di natura infima e gli astrologi se ne possono valere allo scopo di convincere le persone che seguono i sentieri errati che la strada del trasgressore è dura e che i nostri peccati sicuramente ricadranno su noi stessi. 

Mediante l’esercizio della forza di volontà almeno una grande parte dei disastri indicati avrebbe potuto essere evitato. In ultimo quest’uomo si rese conto che stava discendendo la china e chiese aiuto, ma era troppo debole per eliminare i propri eccessi e le proprie indulgenze. Conseguentemente si arrese alle tendenze mostrate dall’oroscopo e fu vittima della tubercolosi e di altre numerose complicazioni. 

#### N° 4 B - TUBERCOLOSI - Femmina, nata il 16 giugno 1884 alle ore 8,30 A.M. 

In questo oroscopo è chiaramente dimostrato che questa donna avrebbe sofferto di tubercolosi in quanto Saturno, il pianeta dell’ostacolo e della cristallizzazione, è in Gemelli, il segno che governa i polmoni. Sebbene sia senza aspetti, ha sempre una malefica influenza fisica in qualunque parte della carta sia situato. Le sue tendenze ostacolanti ostruiscono e cristallizzano i polmoni e sarebbero sempre deleterie, anche se non fossero suffragate da cattivi aspetti. 

Troviamo che il Sole, datore di vita, è pure in Gemelli, in quadratura con la Luna che è il pianeta particolare che indica la salute in un oroscopo femminile. La Luna è situata in 8a Casa, la casa della morte, in Pesci, il dodicesimo segno, indicante il ricovero in ospedali ed istituti del genere. Il Sole è pure in quadratura con lo spasmodico Urano e questi è in opposizione con la Luna. Si avranno tossi ed emorragie che fanno parte dei sintomi della tubercolosi. 

Leone, il forte segno solare, è uscente, e Giove, il pianeta dell’ottimismo e della giovialità, è in sestile con Mercurio, il pianeta della ragione e della mente. Possiamo osservare anche che tutti gli angoli sono occupati da segni fissi. Queste condizioni indicano che in primo luogo la costituzione organica era buona, che questa donna aveva i mezzi per cominciare la sua vita terrestre con una natura forte e vigorosa e disposizione gioviale, amichevole e allegra. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Se questo oroscopo fosse stato fatto durante il periodo infantile, si sarebbe potuto collaborare con la persona combattendo le tendenze tubercolari in quanto vi era possibilità di superarle completamente. 

Tuttavia ora le quadrature e le opposizioni del Sole, della Luna e di Urano unite alla posizione in 8a Casa e nel 12° segno, indicano che il caso, con tutta probabilità è destinato a terminare in modo fatale. Il meglio che si possa fare per il paziente è di alleviargli il più possibile le sofferenze. La forza magnetica di una persona, nata sotto il segno dell’Ariete, il cui Saturno non sia in alcuno dei gradi della 6a Casa dell’oroscopo del paziente, le sarà di grande aiuto ; del latte di mucca fresco sarebbe assai utile per conservarle la vitalità in quanto che allo stato naturale è carico di salutare etere animale. 

#### N° 4 C - TUBERCOLOSI - Maschio, nato il 1° dicembre 1883 alle ore 3,51 A.M. 

Per errore questa carta oroscopica fu eretta con Leone occupante l’Ascendente e il Sole in 5a Casa. I pianeti indicano le afflizioni indipendentemente dal segno uscente, ma da una semplice occhiata ci si rese conto che la figura era sbagliata in quanto che il Sole non può essere in 5a Casa alle quattro del mattino. Rifacemmo quindi i calcoli col risultato di trovare Saturno in 8a Casa invece che nell’11a e il Sole in 2a Casa invece che nella 5a. Ne risulta grande diversità nella forza dei sintomi. 

Vorrei avvisare gli studiosi che qualora venga loro data una mappa celeste da esaminare, è buona precauzione guardare sempre il posto del Sole e osservare se la sua localizzazione nell’oroscopo corrisponde al posto effettivo in cielo nell’ora del giorno della nascita. Se non lo è, evidentemente l’oroscopo è stato calcolato erroneamente e non può quindi essere usato come base per un giudizio. Siamo tutti soggetti a sbagliare nei calcoli, ma la nostra raccomandazione sarà certamente utile agli studiosi per evitare questo errore particolare. 

Il soggetto del presente oroscopo soffre di tubercolosi, malattia non necessariamente seria, né fatale. Lo studioso di astrodiagnosi ha delle particolari facilità per giudicare quanto sia profondamente radicata la malattia dalla posizione e aspetti dei pianeti affliggenti. 

Saturno, il pianeta dell’ostacolo, in Gemelli, il segno che governa i polmoni, mostra la tendenza a soffrire di infreddature polmonari e all’indurimento, così come avviene nella tubercolosi. Questa testimonianza però non sarebbe stata così pericolosa se fosse venuta dalla posizione indicata nell’oroscopo errato, dove Saturno era in 11a Casa invece che nella sua vera posizione oroscopica, in 8a Casa, indicante le ragioni della morte. 

Mercurio, il reggente dei Gemelli, è in opposizione a Saturno, e così è il Sole datore di vita. Possiamo notare anche che la Luna, che governa il flusso d’aria nei polmoni, è in congiunzione con Venere che governa il sangue venoso ed è in quadratura con Urano. Tutti questi segni mostrano che vi è relativamente poca speranza per il paziente di sfuggire a simile perniciosa malattia fino a che la morte rompa il cordone argenteo e lo liberi dal corpo. 

Noterete che gli ultimi gradi della Bilancia sono uscenti, cosicché la persona ha più caratteristiche dell’impulsivo Scorpione che di quello della Bilancia. Marte, reggente dello Scorpione, in Leone, aggiunge energia e lo rende vanaglorioso e presuntuoso, prodigo di vitalità. Marte in trigono con Mercurio in Sagittario indica un’inclinazione per lo sport e probabilmente ad eccessi in questi esercizi, cosa che può essere stata responsabile della prima lesione a circa 28 anni, quando la luna progredita fu sul luogo della Luna e di Venere radicale, o anche nell’anno precedente, quando era in opposizione a Saturno. 

Sarebbe naturalmente molto crudele dire al paziente che vi sono poche speranze di ristabilirsi e nessun aspirante, come aiutatore invisibile, sarebbe così sconsiderato, ma si sforzerà di alleviare tale destino per il tempo rimanente, sebbene sia certo che qualsiasi cura somministrata sarà solo un palliativo e non porterà alla guarigione. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Intanto occorre chiarire alla persona che per ogni malattia vi è una ragione spirituale e che investigazioni occulte hanno stabilito il fatto che una concezione materialistica della vita in una precedente incarnazione è appunto l’origine giustificata di una condizione fisica come questa, perché, con il concetto che alla morte tutto finisce, il materialista si mette gradatamente fuori tono con tutte le attività del mondo spirituale. Dopo la morte, nel tempo dovuto, quando entrerà nel Secondo Cielo dove si costruiscono gli archetipi del nuovo corpo, egli pone tutti i suoi pensieri cristallizzanti nel nuovo veicolo. Esso nascerà, di conseguenza, sotto i grevi raggi di Saturno che in un certo modo ostacolano quelli del Sole, datore di vita. 

Se al paziente può essere insegnato questo, ed egli diventando un cristiano devoto, potrebbe risparmiarsi un destino del genere in una vita futura. 

### Capitolo 16 - IL CUORE 

#### N° 5 A - IL CUORE - Donna, nata il 16 ottobre 1907 alle ore 2 P.M. 

Acquario, segno fisso ed aereo, è nell’Ascendente. Il focoso pianeta Marte è proprio sulla cuspide della 12a Casa e la plastica ed acquea Luna è nello stesso segno in 1a Casa. La cosa conferì alla giovane donna una natura assai strana in quanto dalla Luna e da Marte provengono grande diversità di temperamento. Marte nell’Ascendente, afflitto da un parallelo con il reggente impulsivo Urano, fornì alla persona natura impulsiva. È indizio di persona che va sulle furie alla minima provocazione. Le due nature, date da Marte e dalla Luna, sono continuamente in guerra fra di loro ; l’una impulsiva, energica, dinamica e l’altra irrequieta, plasmabile e mutevole. La Luna tuttavia è in trigono con il Sole, il quale dà una natura quieta, dolce e gentile, direttamente opposta al temperamento marziano. L’irrequieto e critico Mercurio è situato vicino al M.C. nel segno marziano dello Scorpione, cosa che incrementa il temperamento della donna. 

I pianeti che sono situati negli angoli e in segni fissi, come è il caso di diversi di essi nel presente oroscopo, hanno un’orbita di influenza maggiore e in simili casi possono raggiungere gli 8° o poco più per i pianeti maggiori, per cui in questo oroscopo considereremo Giove in opposizione con Marte. 

Venere è in quadratura con Marte e Mercurio in parallelo con Venere e in quadratura con Giove. Con Venere governante il sangue venoso e Giove il sangue arterioso, entrambi afflitti da Marte e Giove, nonché da Mercurio, la giovane donna sofferse di disturbi circolatori specialmente per il fatto che le afflizioni provengono tutti da segni fissi e da angoli che intaccano l’azione cardiaca. Con il suo temperamento collerico e nervoso, ella subì un attacco cardiaco ogni volta che diede libero sfogo alle sue emozioni. 

Troviamo pure indicazioni di disarmonia familiare in quanto che i governanti della 10a e 4a Casa , Venere e Marte, sono in quadratura. Marte governa anche la 3a Casa che riguarda i fratelli e le sorelle. I suddetti aspetti indicano che la ragazza fu molto dominata dai familiari ed essendo ella stessa di natura impulsiva e dominante, la cosa le procurò una reazione nel temperamento, che è assai dannosa alla salute per persone aventi simili configurazioni planetarie. 

Nel 1917 il Sole progredito entrò in quadratura con Marte radicale mentre Marte progredito era in congiunzione con l’Ascendente. Ne risultò un disturbo cardiaco cronico che degenerò lentamente in idropisia in quanto l’azione torbida del cuore apporta spesso altre complicazioni. I medici disgraziatamente furono incapaci di eseguire una diagnosi corretta e questa donna fu curata come avente il morbo di Bright (nefrite cronica). Nel 1921 la Luna progredita raggiunse un’opposizione con la posizione radicale. Questa opposizione segna generalmente l’inizio della pubertà e talvolta è un periodo critico per le giovanette, specie quando Venere e Giove sono afflitti. Quando la Luna progredita entrò in Leone, il segno del cuore, mentre era in opposizione con il proprio sito radicale, l’idropisia si aggravò poiché la Luna in Leone o Acquario tende a causare idropisia in un paziente che soffre di disturbi cardiaci. 

Urano, il pianeta dell’impulso e ottava superiore di Venere, che ha pure influenza sul sistema circolatorio, è in opposizione a Nettuno in Cancro, il segno che governa lo stomaco. Nettuno è in 6a Casa, quella della salute ; ciò indica che vi sono disturbi negli organi digestivi e un desiderio anormale di cibi di difficile digestione. 

I genitori di questa giovane donna chiesero l’intervento della nostra Sede dopo che i medici si ritirarono. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Dissero che il caso era senza speranza ; infatti ella decedette tre settimane dopo che fu posta sulla lista delle guarigioni. Quando giunse nelle nostre mani il caso era ormai incurabile. Morì nel febbraio del 1921. Possiamo vedere quanto siano potenti e difficili da superare le afflizioni quando provengono da segni fissi e sono negli angoli. Era un debito di destino che l’anima fu chiamata a pagare, al di là dei poteri degli Ausiliari Invisibili. 

#### N° 5 B - CUORE - RENI - Maschio, nato il 23 ottobre 1862 alle ore 5,20 A.M. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Adopereremo ora l’oroscopo di un uomo con Bilancia nell’Ascendente e segni cardinali agli angoli. Il pianeta dell’oroscopo, Saturno, è esaltato in Bilancia ed è situato in 12a Casa. Saturno è in opposizione con Marte e Nettuno. Marte e Nettuno sono reciprocamente in congiunzione e parallelo. Abbiamo qui tre aspetti malefici : uno in 12a Casa, indicante gli ospedali, e due in 6a Casa, la casa delle malattie. La 12a e la 6a Casa sono posizioni pericolosissime per pianeti reciprocamente afflitti da opposizione. 

Saturno in Bilancia, quando è afflitto, causa ostacolo nella secrezione dell’urina e la scarsità di tale secrezione disturba il laboratorio chimico dei reni. Il sangue porta con sé dei veleni, indi passa nelle arterie renali e nei reni dove viene purificato e subisce un completo processo di filtrazione lasciando tali veleni sotto forma di urea, acido fosforico, acido solforico, potassio, calcio e altri rifiuti ricavati dai cibi. 

Se i reni sono sani, questi organi ricevono sufficiente acqua dal sangue per sciogliere tali secrezioni velenose che sono perciò eliminate dai reni sotto forma di urina. Ma nel presente caso, in cui Saturno è afflitto in Bilancia, questo lavaggio non viene eseguito completamente. I reni trattengono parte di queste secrezioni velenose che diventano dei minerali solidi. Col passare del tempo si sviluppa un processo di solidificazione e i reni si rifiutano di funzionare regolarmente. Ne risulta che il sangue non viene purificato e queste sostanze minerali si fermano nei vasi sanguigni, che otturandosi, disturbano la circolazione. Gli occhi sono stretti alleati dei reni e quando questi ultimi organi sono pigri e pervasi da questi minerali solidi, la vista peggiora. 

Le persone con Marte in Ariete hanno il desiderio di bere molti liquidi, come è il caso di quest’uomo, il quale fu colpito da una sete inestinguibile. Dato che i reni non sono in grado di estrarre l’eccesso di acqua nel sangue, tale liquido, che non venne eliminato attraverso la pelle, rimase nel sangue e dopo un po’ di tempo l’uomo sofferse di palpitazioni di cuore e idropisia. Il suo caso fu diagnosticato dai medici come malattia di cuore. Le persone che soffrono di tale disturbo producono urina scarsa e molto colorata. 

Se un caso del genere viene preso in tempo i reni possono essere riattivati e i veleni eliminati con una dieta opportuna. Fagiolini, carote, asparagi e pomodori sono di grande aiuto per stimolare i reni e coadiuvarli nella eliminazione dell’acqua. Le cipolle sono astringenti e quando vi è eccesso di urina la cipolla funziona da regolatore. È quindi molto necessario scegliere accuratamente i vegetali per lavorare contro e non a pro della malattia. 

#### N° 5 C - IL CUORE - Maschio, nato il 6 ottobre 1855 alle ore 1,00 A.M. 

“ Noi stessi formiamo la gioia e il dolore di cui sono fatte le nostre vite future, e riempiamo con raggi di sole e con ombre tenebrose il nostro futuro. Intessiamo con colori appropriati il tessuto della vita che sarà. E nel campo del Destino raccogliamo secondo quanto abbiamo seminato. 

“ Così dunque l’anima attorno a te chiamerà le ombre che qui si adunano, e dipinte sul muro eterno di ciascuno il passato riapparirà. Pensate che le note dei canti sacri del melodioso orecchio di Milton sono morte ? Pensate che gli angeli di Raffaele siano scomparsi dal suo fianco ? Oh, no ! Viviamo di nuovo la nostra vita, dolce e calda o tenebrosa e fredda ; le immagini del passato rimangono, e il lavoro dell’uomo le eseguirà.” 

Whittier 

Possiamo ben dire dell’anima, della quale leggiamo in questo mistico manoscritto, che il lavoro del passato lo seguì in questa incarnazione. Egli scelse da sé la strada e ne scelse una impervia e irta di sassi. Era la strada di una guida di uomini, in quanto aveva Leone nell’Ascendente con la Luna in congiunzione con Marte e con l ‘Ascendente e in sestile con il reggente, il Sole. 

Aveva pure segni fissi nei quattro angoli con cinque pianeti collocati in tali segni. È l’indizio di un’anima forte, di un uomo che non si appoggia su nessuno, ma che sarà un esecutore, una guida di progresso e come tale visse. Fu un uomo che portò la sua croce volenterosamente e che sopportò la crudeltà del mondo senza lagnarsi. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Un uomo con simili segni negli angoli e con i pianeti così fortemente piazzati e in afflizione reciproca certamente avrà una vita piena di lezioni e molte responsabilità cui far fronte.In famiglia fu assai infelice, come possiamo vedere da Mercurio in congiunzione con la Coda del Drago in Scorpione e in 4a Casa. Questo indica che la moglie era brontolona e noiosa. Mercurio in Scorpione indica che la moglie non permetterà al marito di avere un momento di pace. Troviamo poi Saturno in Cancro. Cancro è il segno naturale della 4a Casa. Saturno è in quadratura con Venere, indicante nuovamente compagno di matrimonio dominante e discorde. 

Con Giove in 7a Casa, in opposizione alla Luna e con Marte in quadratura con Urano, il matrimonio o le associazioni e le amicizie dovranno essere sottoposti a molte prove e sottostare a molti ostacoli. 

Malgrado ciò troviamo che quest’uomo giunse a formarsi una buona fortuna, fece molto lavoro e ebbe molti amici. Fu una persona preminente nella Massoneria dove compì molti atti di bontà aiutando e favorendo “la vedova e l’orfano”, generosamente, con i propri mezzi. 

Si interessò a fondo dei problemi carcerari e degli studi occulti. Nettuno in Pesci, in sestile con Urano, indica il suo interesse per l’occultismo, però questi due pianeti sono retrogradi e perciò apportano ogni genere di limitazioni. Non fu mai libero di seguire i suoi ideali più elevati. 

Con le sue numerose croci, il lavoro intenso e le delusioni, fu colpito da disturbi cardiaci di natura seria e per anni fece uso di stimolanti cardiaci per poter assolvere i propri impegni. Non volle mai che i disturbi fisici interferissero sulla propria attività che, tuttavia fu di responsabilità, con molte filiali sparse su una vasta zona dell’America, ed ebbe sotto di lui molti dipendenti. 

Con la lesione delle valvole del cuore e malgrado la sofferenza che ne derivò, visse fino all’età di settant’anni. 

Possiamo dedurre da ciò che per dominare le avversità può essere usata la volontà, e che l’uomo è effettivamente il padrone del proprio destino. Se egli avesse avuto Vergine nell’Ascendente o qualche altro segno meno forte del Leone, con le afflizioni provenienti dai segni fissi, sarebbe diventato un invalido o sarebbe morto molto prima. 

Possiamo quindi dire che : “l’uomo prudente governa i suoi astri, mentre l’imprudente si fa governare da essi.” 

#### N° 5 D - DISTURBI DI CUORE - Maschio, nato il 12 settembre 1858, alle ore 8,15 A.M. 

Quando esaminiamo un oroscopo la nostra prima cura è quella di determinare il calibro mentale del paziente. Giove nella casa della mente superiore e Marte vicino alla cuspide della casa della mente inferiore sono in opposizione, come pure in quadratura col Sole e Mercurio, fatto che definisce la persona di natura irritabile e pessimistica. Questo viene accentuato dall’opposizione di Mercurio con Nettuno, la mente inferiore, essendo fuori tono con i concetti spirituali. Saturno in quadratura con Venere impedisce a questa persona di considerare la bellezza della vita. Dato che questi testimoni avversi sono solo controbilanciati dalla Luna in sestile con Mercurio e con il Sole e in trigono con Nettuno, possiamo dedurre che la persona è in cattivo stato e necessita di tutto l’aiuto e tutta la simpatia possibile. 

Ci spiace che anche i migliori sforzi gioveranno poco contro una tale barriera di pessimismo che si è costruito attorno a sé. 

Per quanto riguarda la malattia alla quale il paziente è soggetto, la fredda mano di Saturno in Leone ci indica il cattivo funzionamento del cuore e la conseguente circolazione difettosa è designata dalla quadratura di Saturno con Venere e la quadratura del Sole e Mercurio con Giove, in quanto che Giove e Venere governano rispettivamente la circolazione arteriosa e venosa. Urano in sestile con Saturno produce azione spasmodica riscontrata come battito irregolare del cuore ed essendo situato in Gemelli procura pure movimento spasmodico ai polmoni rendendo, col tempo, difficile il respiro sebbene non si concluda in asma. 

L’afflizione del Sole e Mercurio in Vergine, in opposizione a Nettuno indica disordini intestinali. L’afflizione del Sole e di Mercurio con Giove e Marte nelle case dei viaggi e l’opposizione di questi ultimi pianeti indica predisposizione agli incidenti, specie durante i viaggi. Tuttavia questa fase di indicazioni non ci interessa in questo momento. 

Possiamo orientare i nostri sforzi per accelerare l’azione del cuore e rafforzare la digestione indebolita in modo da dare alla persona sollievo e una visione più ottimistica della vita. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Dato che Saturno contorna il nervo pneumogastrico, la sua presenza in Leone ci dimostra che esso è la principale fonte del disturbo, poiché tale nervo inibisce l’azione cardiaca e agisce su altri organi vitali. È difficile raggiungere questo nervo in maniera efficiente quando siamo entro il nostro corpo denso. Ma il coscienzioso guaritore rosacrociano ha altri mezzi a sua disposizione in quanto che l’Obbligazione assuntasi davanti ai Fratelli Maggiori lo rende idoneo a lavorare presso i pazienti durante le ore in cui il suo corpo dorme. E gli viene insegnato come materializzare mani e dita entro i corpi sofferenti e offrire perciò il proprio aiuto per rimuovere ostacoli, gonfiori, ecc., riassestare anche ossa spostate. 

Presso la Sede riceviamo molte lettere da pazienti che sentono la presenza degli Ausiliari Invisibili e il ritiro delle mani dai loro corpi al momento del risveglio. 

Il migliore sistema per trattare un caso come questo sarebbe per il guaritore di imprimersi bene in mente dove fisicamente e astrologicamente si trova la sede della malattia. Indi, nella retrospezione serale dire : “Ora voglio aiutare il mio paziente sotto la direzione dei Fratelli Maggiori” e far sì che questo sia l’ultimo pensiero da sveglio. 

Il guaritore più indicato per incaricarsi del presente caso è uno che abbia il segno uscente in armonia con la Bilancia. Acquario sarebbe la prima scelta e Gemelli la seconda. È ulteriormente richiesto che non abbia Saturno in Bilancia o in Pesci. 

#### N° 5 E - IL CUORE - Femmina, nata il 18 settembre 1854 alle ore 10,00 A.M. 

Qui abbiamo un oroscopo con l’energetico, attivo e aggressivo segno dello Scorpione nell’Ascendente, con il governante della vita Marte in 1a Casa entro l’orbita dell’Ascendente e nel proprio segno dove un pianeta ha maggior potere sia in bene che in male. 

Nel caso di questa donna tale energia marziana è dissipata e incontrollata in quanto il pianeta Marte è in opposizione con l’impulsivo Urano che si trova in 7a Casa nel segno fisso del Toro, segno della sua “caduta” e perciò incline a mostrare il suo lato cattivo. L’influenza combinata di Marte e Urano, entrambi pianeti dell’impulso, agisce come un fuoco su cui soffia il vento, cosa che lo rende incontrollabile. 

Troviamo la Luna acquea, vicino il M.C. nel focoso, fiero e fisso segno del Leone e questo pianeta è in quadratura con entrambi i suddetti pianeti dell’impulso. Il fuoco a contatto con l’acqua, produce vapore. Questa afflizione dei pianeti di fuoco con l’acquea ed emotiva Luna ha analogo effetto sulla mente della donna. Marte in Scorpione afflitto e sull’Ascendente fornisce temperamento incontrollato indicante una donna che si lascia prendere dall’ira alla prima provocazione e tale atteggiamento può essere diretto verso il compagno di matrimonio. 

Se su una forte fiamma poniamo una pentola con un po’ d’acqua, questa bollirà presto e il fondo, asciugandosi in fretta, si farà rovente. La donna in esame si trova in questo stato. Per molti anni si è creata un ambiente familiare nervoso ed emotivo per cui il suo povero cuore si è arroventato in quanto che la Luna afflitta in Leone indica che il cuore è stato sottoposto a grande sforzo. Il risultato fu che nel 1916, quando la Luna progredita entrò in congiunzione con il radicale Marte in 1a Casa e, successivamente, ci fu l’opposizione con Urano in 7a Casa (indicante il marito), i rapporti domestici arrivarono ad un punto critico. Con Venere progredita, Mercurio, il Sole e la Luna, tutti transitanti in 1a Casa e nel marziano segno dello Scorpione, le condizioni raggiunsero un punto troppo scottante per il corpo e la povera donna perse il controllo di sé. Piangeva e gridava continuamente, non digeriva gli alimenti e sovente sveniva per effetto di disturbi cardiaci. 

Vi è tuttavia un’alta causa di questo disturbo fisico. Troviamo un forte e potente Nettuno nel proprio segno dei Pesci nell’occulta 4a Casa, in sestile con Giove e Urano e in trigono con Marte. Questi aspetti, specie il sestile fra i due pianeti occulti, Nettuno e Urano, conferiscono generalmente forte e rapido desiderio per lo sviluppo mistico. Ma Nettuno è in quadratura con Saturno, e Urano lo è con la Luna. Gli aspetti avversi fra i pianeti, così come i buoni, apporteranno sviluppo, ma in questo caso lo sviluppo sarà di diversa natura. 

Come abbiamo spesso detto nelle nostre lezioni, l’ira e le cattive emozioni sono assai più dannose ad una persona che desidera vivere la vita elevata che a quella che si accontenta di seguire la corrente e di essere totalmente terrena e mondana. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Ogni volta che la donna diede via libera all’ira mise in movimento una vibrazione che girava vorticosamente, un fuoco che bruciava la vita spirituale risvegliata, e il povero corpo non potè resistere all’urto. Il suo cuore non fu in grado di sopportare tali colpi, poiché con le quadrature e le opposizioni di Marte, Luna e Urano dagli angoli e dai segni fissi, il cuore non era in grado di resistere e la morte avvenne improvvisa. 

### Capitolo 17 - LO STOMACO 

#### N° 6 A - DISTURBI DI STOMACO E TUBERCOLOSI - Maschio, nato il 19 febbraio 1902 alle ore 3 P.M. 


Nella diagnosi di malattia mediante la scienza delle stelle è talvolta assai difficile conoscere in quale direzione le afflizioni planetarie possono lavorare. Per esempio, abbiamo sovente scritto dei sinistri effetti di Saturno in Cancro, il segno che governa lo stomaco. 

Quando questo pianeta è affliggente in detto segno, sottrae allo stomaco i suoi succhi gastrici necessari alla digestione dei cibi. Saturno in tale zona tende a creare il desiderio di cibi dannosi e fomenta l’uso eccessivo di zucchero, creme e dolciumi in genere. Nella presente lezione e in quella successiva cercheremo, tuttavia, di dimostrare come Saturno, situato nel segno opposto, Capricorno - dove Saturno è nel suo domicilio e dove la sua influenza è assai più sottile e insidiosa di quando si trova nel segno del Cancro - produce effetti somiglianti. 

Ci serviremo di due oroscopi per dimostrare gli effetti di Saturno in Capricorno e per quali ragioni le malattie prodotte sono di assai differente natura. Esamineremo per primo l’oroscopo 6-A. 

Troviamo Saturno in Capricorno, 23° 21’, in 6a Casa che governa la salute. Saturno è in opposizione con la Luna. Quest’ultimo pianeta è nel proprio segno del Cancro, il segno governante lo stomaco. La Luna è anche in opposizione a Giove. Quando Giove ha qualche rapporto con segni e pianeti che governano l’appetito, crea il desiderio di abbondante alimentazione. Qualsiasi cosa adempia Giove sarà sempre su vasta scala e con la Luna e Giove in opposizione possiamo pensare ad un ghiottone. 

Con Saturno afflitto in Capricorno i succhi gastrici sono pigri, dobbiamo perciò attenderci disturbi nella digestione. 

Se lo stomaco viene riempito di cibi ricchi, l’uomo riceverà nutrimento solo da quella parte che lo stomaco può digerire. Il sangue viene condotto ai polmoni per essere ossigenato. L’ossigenazione è per il corpo quello che il tiraggio è per la stufa. Se ostruiamo il tiraggio abbasseremo e spegneremo il fuoco ; altrettanto avviene per il corpo. Se l’uomo ferma la respirazione, muore. Con una respirazione poco profonda i polmoni non sono in grado di fornire sufficiente ossigeno per il calore e l’energia e non esalano tutto il biossido di carbonio. 

Nel presente oroscopo troviamo Nettuno in Gemelli. Gemelli governa i polmoni. Nettuno è sulla cuspide della 12a Casa in opposizione ad Urano in 5a Casa in Sagittario. Urano e Nettuno, quando sono afflitti, indicano azione nervosa e spasmodica. Nettuno indica, in questo caso, che i capillari polmonari erano incapaci di assorbire il volume di ossigeno necessario per ossigenare il sangue. Conseguentemente il biossido di carbonio si formò in misura superiore a quella che i polmoni potessero esalare. Si ebbe come risultato un accumularsi di veleni nel sistema. Le cellule nervose diventarono deboli e pigre e a poco a poco il corpo perse la forza di resistenza. L’organo più debole non fu quindi in grado di far fronte al proprio lavoro. I mantici del corpo, i polmoni, nel caso di quest’uomo, furono incapaci di inalare sufficiente aria per bruciare i veleni. I polmoni quindi si ammalarono e sopraggiunse la tubercolosi. 

Le persone con i pianeti afflitti nei segni comuni sono sovente soggette alla tubercolosi. Col Sole e Marte in congiunzione in Pesci e con Urano in Sagittario, in opposizione a Nettuno in Gemelli - Pesci, Sagittario e Gemelli essendo segni comuni - i polmoni conseguentemente attirarono le impurità del sangue. Possiamo quindi vedere che Saturno, tanto in Cancro quanto in Capricorno, può essere la causa diretta della malattia che si esprime in altro segno. 

Tre anni fa l’uomo cominciò a soffrire di disturbi di stomaco seguiti da tubercolosi polmonare, malattia originata da una nutrizione sbagliata. In questo caso può essere curato con una dieta accurata di vegetali freschi e frutta e con pochissime proteine. 

Nella prossima lezione esamineremo l’oroscopo 6-B che ha Saturno in Capricorno, ma che ha , come risultato, una malattia completamente diversa. 

#### N° 6 B - DISTURBI DI STOMACO E INFIAMMAZIONE RENALE - Maschio, nato il 26 febbraio 1871 alle ore 4 P.M. 

Il presente oroscopo costituisce una lezione circa l’effetto che causa Saturno in Capricorno e ci indica il modo in cui questo pianeta può esprimere il suo lato maligno mediante il pianeta con il quale è in aspetto avverso. 

Troviamo Saturno, il pianeta dell’ostacolo, nel segno del Capricorno, segno cardinale. I segni di natura simile, specie i segni cardinali, hanno affinità l’un l’altro e rispondono più rapidamente alle malattie. 

Nel presente oroscopo Saturno è in Capricorno, in quadratura con Marte in Bilancia, entrambi in segni cardinali. Bilancia governa i reni e i piccoli vasi che congiungono i reni alla vescica, gli ureteri. Quando troviamo Marte afflitto possiamo temere del “calore” e un funzionamento eccessivo. Saturno in Capricorno fornisce tendenze simili a quelle che dà in Cancro : gusti pervertiti, desiderio di cibi dannosi e innaturali, amore per i dolci in genere. 

Saturno in Capricorno ostacola pure la secrezione dei succhi gastrici nello stomaco, perciò notiamo che le persone con Saturno afflitto in segni tropicali o cardinali, cioè Capricorno e Cancro, sono spesso affette da indigestioni, reumatismi, acidi urici, ecc. Quando troviamo l’infiammatorio Marte nel segno cardinale di Bilancia, in quadratura con Saturno in Capricorno, possiamo aspettarci che gli elementi velenosi lasciati fermentare nello stomaco da una digestione male effettuata, si depositeranno nei reni creando acidità nell’urina con conseguente infiammazione dei reni stessi e degli ureteri. 

Nell’oroscopo in argomento troviamo la Luna in Gemelli, in quadratura con il Sole in Pesci. Gemelli e Pesci essendo segni comuni ostacolano qui l’ossigenazione del sangue e interferiscono sulla sua purificazione e pertanto da tale sorgente vengono inviate ai reni molte impurità. 

Vediamo quindi la similarità di cause fra l’oroscopo 6-A e 6-B sebbene i risultati non siano i medesimi. 

L’uomo in esame dovrebbe seguire una dieta di latte per molte settimane ; dopo aver purificato i reni con questo sistema dovrebbe eliminare dalla propria dieta ogni amidaceo e cibo molto condito. 

#### N° 6 C - IL PILORO - Femmina, nata il 29 marzo 1900 alle ore 1,30 P.M. 

Troviamo che questa ragazza è assai intelligente ; Mercurio, il pianeta mentale è in sestile con gli acuti pianeti Marte e Urano nel segno del Capricorno ; esso conferisce stabilità ed equilibrio, facendo si che la saturnina influenza freni l’impulso e l’intraprendenza dei detti due pianeti. Mercurio è anche in trigono con la Luna che è nel proprio segno del Cancro. Ma troviamo che vi è molto pericolo nell’attività mentale se i genitori permetteranno a questa ragazza di leggere e mettere in pratica quei libri che trattano le scritture mistiche, della “tavoletta” e della sfera di cristallo, ecc.. Saturno nel segno della testa, Ariete, è in quadratura col pianeta mistico Nettuno. Nettuno è in congiunzione con la Luna e la Luna è in opposizione ad Urano e Marte nella 12a e 6a Casa, dimostrando che talvolta nella vita, se i genitori non se ne curano, i figli possono soffrire di ossessioni spiritiche. 

Questo oroscopo ha un’altra afflizione che costituisce un’interessante figura per la diagnosi. La Luna è nel segno del Cancro, lo stomaco, in opposizione all’infiammatorio Marte e al nervoso e spasmodico Urano che tende a disturbare la digestione e a creare gas nello stomaco, come pure infiammazione della mucosa. Urano è aereo, la Luna acquea e Marte di fuoco. Per illustrare l’effetto di questi tre pianeti l’uno sull’altro, accendiamo un fuoco, lasciamo che su di lui spiri un forte vento e quando il fuoco divampa gettiamoci sopra dell’acqua ; questo descriverà in un certo modo l’effetto di questi tre pianeti quando agiscono sullo stomaco. Anche la più piccola quantità di cibo che entra crea disturbo. La ragazza raramente gustò cibi senza provare avversione, nausea, vomito ; non poteva trattenere nulla nello stomaco. Fu affetta da questo disturbo sin dalla nascita. A otto anni fu operata perché i medici le trovarono l’orifizio cardiaco troppo piccolo. Ma la paziente non ricavò alcun benefico dall’operazione. 

Il chirurgo avrebbe dovuto riflettere che il vomito e il disturbo che si manifestavano quando i cibi erano nello stomaco non potevano essere causati da un difetto della bocca dello stomaco, ma dovevano avere un’altra causa più profonda nell’organo. L’astrologia ci dice che Saturno in quadratura con Nettuno indica una conformazione difettosa, più ridotta. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Se questi due pianeti fossero stati nella prima parte del segno del Cancro o negli ultimi gradi di Gemelli avrebbero indicato l’orifizio cardiaco, ma troviamo che la Luna è a 22° del Cancro indicando che la causa andava ricercata nella parte inferiore dell’organo. Marte e Urano indicano azione muscolare involontaria. 

Marte, quando affligge la Luna , indica nausee, e Urano che affligge la Luna causa contrazione. Perciò abbiamo indizi che vi era azione muscolare involontaria che causava nausea. 

Ma perché gli alimenti venivano rifiutati dallo stomaco visto che la ragazza non poteva ingerire nulla ? Perché il piloro, cioè l’orifizio che immette il cibo negli intestini, era di dimensioni assai ridotte, entrati i cibi nello stomaco questi non potevano passare nell’intestino in modo normale ed essendovi anche una mucosa insufficiente, la digestione non poteva avvenire. Naturalmente il risultato logico erano i vomiti. 

In casi del genere sarebbe stato difficile curare la giovane donna senza operazione, ma invece di operarla all’orifizio cardiaco i medici avrebbero dovuto esaminare il piloro e controllare l’attività di questa parte dello stomaco. 

#### N° 6 D - DISTURBI DI STOMACO E DEI RENI - Femmina, nata il 23 gennaio 1886 alle ore 4.00 A.M. 

Fu fatta una serie di operazioni alla regione addominale della paziente ed ella passò da un dottore all’altro, cosicché ora è un relitto fisico e mentale. 

Seguendo gli effetti di questa infermità fino a giungere alla causa primaria troviamo Saturno in Cancro, il segno che governa lo stomaco. Per nostra personale esperienza sappiamo che la maggior parte delle persone aventi Saturno in detta posizione, sono assai meticolose e difficili nella scelta dei cibi. Nel presente oroscopo Saturno è in quadratura con Giove, il pianeta dell’auto indulgenza, e ad Urano, il pianeta dell’attività spasmodica e irregolare. Perciò Saturno spinge la persona ad indulgere indebitamente nel desiderio di mangiare buone cose. 

Urano e Giove sono nel segno della Bilancia, che governa i reni, in quadratura con Saturno, il pianeta dell’ostacolo ; ciò indica che dopo che l’organismo sia stato riempito di cibi che non può assimilare, i reni non sono in grado di eliminare i rifiuti. Si ha quindi una invasione totale nel sistema di tossine e veleni di ogni genere. 

Inoltre, il bruciante Marte in Vergine, il segno che governa gli intestini, accende il fuoco dell’infiammazione per pulire l’organismo. Dato che la forza di volontà della persona nata non è particolarmente forte per effetto del debole segno del Sagittario uscente, ella si lascia facilmente persuadere a farsi operare piuttosto che provvedere a modificare il suo modo di vivere, che le apporterebbe miglioramento delle sue condizioni anche se già in età avanzata. 

È triste constatare che si tratta di un caso assai comune. Tutti sono pronti ad ammettere di essere golosi quando si trovano davanti alle conseguenze, ma nella maggior parte dei casi pensano di essere degli esempi di autocontrollo finché si tratta dell’appetito, anche quando ammettono di cibarsi di alimenti inadatti. 

Abbiamo avuto tuttavia un considerevole numero di casi nei quali, pur ammettendo quanto sopra, si affermava l’assoluta impossibilità di correggersi e di modificare i gusti. 

La persona della quale stiamo esaminando l’oroscopo non costituì eccezione alla regola e quindi tutti i nostri sforzi per aiutarla furono vani. Ella non volle nemmeno impiegare l’energia necessaria per fare le forme settimanali che richiediamo da parte dei pazienti. 

In casi del genere naturalmente non vi è altro da fare che lasciare che il paziente si affidi alle proprie risorse fino a quando imparerà la propria lezione, se non in questa vita perlomeno in una successiva. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 18 - I RENI 

#### N° 7 A - I RENI - Maschio, nato il 14 marzo 1892 

L’oroscopo che stiamo per esaminare è uno schema “semplice”. Non si conosce l’ora della nascita, ma per l’astro-diagnosi non occorre averla se non ci troviamo di fronte ad uno stato critico. Dobbiamo perciò prendere in considerazione il grado esatto della Luna progredita e i suoi aspetti, nonché i pianeti transitanti ; le tendenze naturali, però, per quanto concerne temperamento e moralità e le debolezze organiche, sono indicate dai pianeti radicali che danno all’astrologo la chiave della salute della persona e anche se si conosce il segno uscente, questo non servirà a molto per conoscere la volontà e forza del soggetto. 

Alcuni segni come Ariete, Gemelli, Leone, Bilancia e Acquario avranno vittoria ed elimineranno il male laddove la maggior parte dei segni femminili, specialmente Toro e Vergine, non hanno forza per ristabilire le condizioni fisiche. Fra i segni comuni Gemelli è il più adatto per controllare le malattie fisiche. 

Nel presente oroscopo troviamo il Sole datore di vita, nel comune e negativo segno dei Pesci. Il Sole è afflitto da un’opposizione e da un parallelo col distruttivo Saturno. Fin dall’inizio abbiamo indicazioni di debole vitalità. Giove, il governatore del segno dei Pesci, che influisce sul sangue arterioso, è nel proprio segno in congiunzione con il Sole e in opposizione con Saturno. Questa opposizione tende ad abbassare la vitalità in quanto che la corrente sanguigna è stagnante e tutto il corpo ne soffre. Troviamo Venere, il pianeta che governa il sangue venoso, nella propria casa in Toro dove è potente. Venere è afflitto dall’opposizione e da un parallelo con Urano. La cosa aggraverà gli effetti malefici di Giove e del Sole afflitto da Saturno. Con l’influenza dannosa di Saturno in Vergine, il segno che governa l’intestino retto, possiamo aspettarci una assimilazione irregolare degli alimenti. 

Troviamo la Luna in opposizione e parallelo a Giove e in quadratura con Marte. Questi aspetti, insieme con Venere in Toro in opposizione con Urano in Scorpione, indicano che i piaceri sensuali hanno dominato il giovine il quale perse presto la salute. 

Urano in Scorpione, in opposizione con Venere, indica abuso della sacra funzione generativa e all’età di 16 anni, quando la Luna progredita entrò in congiunzione con Venere e in opposizione con Urano, fu colpito da sifilide. Sebbene apparentemente sia stato curato, i potenti componenti chimici come il mercurio e i vari rimedi scoperti dalla scienza medica per combattere l’infezione, lasciarono la loro impronta distruttrice nel sangue e questo giovane fu colpito da tubercolosi renale. Ciò è dimostrato dalla Luna nel segno della Bilancia, che governa i reni, in quadratura con Marte, in opposizione e parallelo con Giove e in opposizione con Mercurio. 

Il giovane scelse la professione di medico. Subì successivamente l’asportazione di un rene che fu riscontrato cavernoso. I medici diagnosticarono la condizione come tubercolosi renale. 

Trapassò a 28 anni. Controllando tale data troviamo che la Luna progredita ha finito il suo ciclo e ha raggiunto di nuovo il suo luogo di nascita in Bilancia, e Giove progredito è entrato in opposizione con la Luna radicale e progredita. Quando la Luna compì il ciclo dell’intera mappa celeste e ritornò al luogo della nascita, vi fu un momento critico e sovente quando la Luna è afflitta nella figura radicale questo è un periodo di malattie e di molte prove ed esperienze per la persona. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 7 B - RENI E MASTOIDITI - Maschio, nato l’8 maggio 1865 alle ore 1,45 A.M. 

Questo oroscopo ha il segno fissi dell’Acquario nell’Ascendente, col Sole nel segno fisso del Toro e in congiunzione con Venere e Mercurio. Il Sole è anche in sestile con Marte. Giove, il pianeta dell’opulenza e della benevolenza, è in 10a Casa nel proprio segno del Sagittario. Queste posizioni e aspetti del Sole e Giove indicano persona che ama molto l’umanità ; un uomo generoso finanziariamente e sempre pronto a cedere il passo agli altri, sacrificando anche il proprio benessere se gli si presenta l’occasione pur di alleviare delle sofferenze e proteggere il prossimo. Troviamo però Giove, Mercurio, Venere e Saturno tutti retrogradi ; ciò indica che l’uomo incontrerà difficoltà nel realizzare i suoi ideali e nel fare il bene come il suo cuore detta, in quanto che i pianeti retrogradi indicano talenti, possibilità e occasioni latenti. 

È molto segnata l’abilità di guadagnare. La persona è prodiga nello spendere avendo Venere nel proprio segno e casa - Toro e la 2a Casa - in congiunzione col Sole e in sestile con Marte. Qualunque cosa egli faccia è sempre su larga e generosa scala. È ospitale e sa vivere bene in quanto che il Sole, Venere e Mercurio in Toro, in sestile con Marte in Cancro e Toro, governante il palato, forniscono desiderio per cibi ricchi e succulenti e in misura abbondante. 

Con Marte in 5a Casa la persona in esame ama invitare gli amici. Ma se la generosità può essere buona cosa per il prossimo e lo rende felice perché soddisfa il palato, il risultato è stato disastroso per il paziente. La sua salute non avrebbe potuto resistere all’assalto fatto al corpo dall’attaccamento ai piaceri della tavola. 

Per trovare quale parte del corpo l’eccesso di alimentazione abbia danneggiato, guardiamo le afflizioni più importanti. Troviamo Marte in Cancro, governante lo stomaco, in quadratura con la Luna e Saturno, che sono nel segno della Bilancia, la quale governa i reni. Troviamo anche Saturno in congiunzione e parallelo con la Luna. La Luna governa i fluidi bianchi del corpo e la linfa. Saturno affliggente restringerà la libera circolazione di tali fluidi. Poiché Giove, il pianeta che governa il sangue arterioso, è nel proprio segno del Sagittario, vicino al M.C., in opposizione al nervoso, eccitabile e spasmodico Urano nel mercuriano segno dei Gemelli, ed essendo Marte in parallelo sia con Giove che con Urano, troviamo una circolazione arteriosa ostacolata che coinvolge anche la circolazione linfatica. 

Quando una persona, mediante eccessi nell’alimentazione, viola continuamente le leggi della salute, alla fine ci si può aspettare che avvenga una crisi seria. Nel 1906, mentre il Sole progredito era in congiunzione con il radicale Urano in Gemelli e la Luna progredita entrò in quadratura con Marte e in opposizione con la Luna e Saturno radicali, quest’uomo fu colpito da una grave forma di congestione polmonare. Nel 1907 il Sole progredito entrò in opposizione col radicale Giove, cui fece seguito, nel 1912, la Luna progredita in congiunzione al radicale Marte in Cancro. Durante il medesimo anno la Luna progredita afflisse con una quadratura il proprio luogo e Saturno radicale, entrambi in Bilancia. Si ebbe per risultato un forte attacco ai reni e contrazione negli ureteri che interferì sul deflusso dell’acqua di rifiuto dai reni alla vescica. 

A 30 anni, quando la Luna progredita entrò nel segno dell’Ariete e durante il suo transito in questo segno, venne in congiunzione col radicale Nettuno, formò un’opposizione con la Luna e con Saturno radicale, una quadratura con Marte e una congiunzione con la Coda del Drago. La cosa apportò disordine e dolori agli orecchi ed emicranie. Quando la Luna entrò in congiunzione con Mercurio radicale e con il retrogrado Venere progredito in Toro, si manifestò l’infiammazione delle cellule mastoidee. I chirurghi operarono due volte l’osso mastoideo asportando il pus che si era formato nella sua cavità. Queste operazioni lasciarono il paziente con un’emicrania cronica e con un’alterazione nervosa. 

Se all’uomo in esame fosse stato insegnato a “mangiare per vivere, anziché vivere per mangiare”, gli sarebbero state risparmiate molte sofferenze. 

!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 7 C - DEPRESSIONE GENERALE - Femmina, nata il 19 aprile 1888 alle ore 4,30 P.M. 

Giudicando, come al solito, per prima cosa la mente, troviamo che Mercurio è in congiunzione con Venere e in trigono con la Luna e Giove in segni di fuoco. Possiamo quindi dire che tutti e tre i significatori della mente sono in trigono. Giove fattore relativo alla mente in quanto è il reggente del nono segno, Sagittario, da cui provengono gli impulsi benevoli che gradatamente elevano l’umanità dallo stato selvaggio alla civilizzazione e santità. 

Appare subito che si tratta di persona dalla mente particolarmente raffinata. Anche la congiunzione Saturno-Luna è assai benefica, per cui, se, come ripetutamente detto, la natura di Saturno è ostacolante, quando stende le sue mani inibitrici su Mercurio o la Luna, contribuisce ad arrestare gli slanci mentali ed a fornire potere di concentrazione. Naturalmente nello stesso tempo vi è tendenza alla malinconia connessa con alcuni aspetti di Saturno ai significatori della mente. Si può quindi dire che coloro che hanno le più vaste e profonde menti sono generalmente di indole triste. 

Questa donna, però, non ha carattere ponderato. Ella non trascorre i suoi giorni lamentandosi dei dolori e delle sofferenze del mondo, perché negli angoli vi sono dei segni cardinali e Marte è in congiunzione con Urano nella 1a Casa, cosa che fornisce a questa donna una natura impulsiva ed irrequieta. Con la sua mente ella lavora per vedere dove occorrono riforme, ma la natura del suo sforzo per realizzarle dipende dalla sua posizione sociale che non conosciamo. 

Se è nata in ambiente elevato dove può contare sulla ricchezza, sulla posizione e sull’influenza, sarà un fattore potente, in questo senso, in un vasto campo, ma se è nata in un ambiente finanziariamente scarso, si sarà vista intorpidita, per così dire, da tali circostanze. Tuttavia ovunque ella faccia sentire la sua influenza, cercherà di portare innovazioni, cambiamenti e migliorie, cosa che inevitabilmente le procurerà dispendio di forze. 

Come la catena si spezza sempre nel punto in cui l’anello è più debole, così avviene con la vita umana. Urano, il pianeta dell’azione spasmodica e incontrollata, è in opposizione a Mercurio, il pianeta che governa il sistema cerebro-spinale, con ciò dimostrando che ogni volta che il corpo viene sottoposto ad un grande sforzo, sopraggiunge sempre una grande alterazione nervosa. Saturno, il pianeta dell’ostacolo, è in congiunzione con la Luna nel segno governante il cuore, Leone, e in quadratura col Sole, reggente del Leone. È evidente quindi che l’azione cardiaca è molto debole e che vi è un’insufficiente specializzazione della forza vitale solare e la circolazione è scarsa. Infatti, la carta oroscopica dimostra la possibilità di una condizione che può essere descritta solo come esaurimento generale prodotto da eccessivo lavoro ed una tensione nervosa su ogni organo del corpo, in quanto Urano e Bilancia interferiscono nell’azione dei reni ; il Sole, afflitto in Toro, agirà sulla gola, sull’evacuazione intestinale, governata dallo Scorpione. Questa è la condizione alla quale è pervenuta questa inferma. 

È superfluo dire che in un caso come l’attuale è necessario il riposo assoluto, mentale e fisico, preferibilmente accoppiato ad una dieta di frutta in quanto è bene non introdurre molti cibi in un sistema così minato. Una persona nata sotto il segno dell’Acquario che non abbia Saturno e Pesci in Bilancia avrà un’influenza calmante e benefica. Ma quand’anche siano somministrate delle cure e se ne tragga un corrispondente beneficio, le persone aventi tale temperamento presto o tardi si causeranno la morte. Occorre raccomandare e fare in modo che prendano le cose con spirito sereno e con la maggiore tranquillità, onde evitare ogni conseguenza, poiché lo spasmodico Urano e l’energia dinamica di Marte nell’Ascendente cercheranno di avere il sopravvento perché vi sono dei segni cardinali negli angoli. 

Se saprà di avere la morte in agguato questa donna risparmierà le proprie forze. È indubbio che, minato il corpo fisico, potrà godere del beneficio derivante da un progresso animico. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 7 D - CALCOLI RENALI - Maschio, nato il 21 settembre 1863 a mezzogiorno 

In questo oroscopo Saturno è in congiunzione con Marte e Venere, Nettuno è in opposizione con tutti e tre e la Luna è in quadratura con Saturno e Venere. 

Marte, il pianeta dell’impulso, fa si che questa persona si ecciti alla più lieve provocazione, e se lo si lascia solo, può essere trattenuto soltanto da una camicia di forza, in particolare trovandosi il Sole in quadratura con Urano, tale cosa intensificherà l’impulsività del suo carattere e contribuirà ad obnubilarne la ragione. 

Il raggio di Saturno basta tuttavia da solo a raffreddare gran parte delle tendenze errate, perché si trova nel segno della sua esaltazione, Bilancia, ed è altamente elevato. 

Mercurio in congiunzione con Giove, entrambi elevati e in trigono con Urano, ci mostra che vi è un lato buono, religioso e benefico nella mente. Da Marte proviene l’impulso incontrollato a reagire senza un motivo ; Saturno porterà questa persona a ruminare intorno alle offese che egli crede gli siano state fatte, siano esse reali o immaginarie, ma Giove farà ogni sforzo per infondere carità e giudizio. È evidente, tuttavia, che le forze che tendono ad aumentare questo difetto, insito nella natura, sono più forti e che è ardua e difficile la lotta per elevare l’indole. 

Saturno nella prima parte della Bilancia, il segno che governa i reni, agisce in maniera tale per cui la secrezione dell’urina è impedita. Marte, poi, è causa di infiammazione. La congiunzione di Saturno con Venere, che regge la circolazione venosa, rivela il fatto che la diramazione del sistema riguardante la vena porta, che conduce il sangue dai reni, è ostruito e la quadratura di Saturno con la Luna diminuisce la quantità di urina secreta. 

Nettuno in opposizione con Saturno mostra chiaramente una causa mentale, irritabilità e tristezza che interferiscono con l’azione dei nervi. Così si formano i calcoli renali e l’individuo è soggetto ad uno dei mali fra i più dolorosi immaginabili. Per aiutare una persona di questa natura dobbiamo invocare l’aiuto di Giove e Mercurio in trigono con Urano. Marte dà un forte impulso all’azione, ma Saturno in congiunzione con questo pianeta fa da moderatore e la persona diventa indolente con avversione all’esercizio che in genere è gradito dai sagittariani. Dobbiamo pertanto incitare questa persona all’esercizio. La Luna in Capricorno agisce nel segno opposto, Cancro, che governa lo stomaco, ed essendo in quadratura con Saturno in Bilancia, il segno dei reni, interferisce con la secrezione dell’urina. Da qui la necessità di regolare la dieta. Niente di irritante o di indebitamente stimolante si dovrebbe mangiare. 

Il migliore guaritore o medico, per questa persona, dovrebbe essere uno che ha il Leone sorgente, poiché questo segno è in armonia con Sagittario. Ariete sarà al secondo posto come preferenza, per il fatto che un Ariete potrebbe essere troppo duro e provocare antagonismo, senza volerlo. Neppure deve avere Saturno in Sagittario o in Toro, perché questi segni si trovano sulla cuspide rispettivamente della 1a e della 6a Casa del paziente. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 7 E - CIRCOLAZIONE RENALE - Femmina, nata il 21 marzo 1845 alle ore 5,06 A. M. 

Nel giudicare il caso che si presenta in quest’oroscopo la nostra prima cura, come al solito, è quella di scoprire che tipo di mentalità ha la persona, perché dobbiamo sempre ricordare che la mente costruisce il corpo. Per questo i medici più saggi ora usano pillole innocue e suggestioni assai utili. Mercurio e la Luna, i due significatori peculiari della mente, sono in opposizione. La Luna è anche in opposizione con il Sole, Luna Giove ed Urano. 

Questa donna, è quindi, estremamente labile, esitante ed incerta e cambia continuamente opinione riguardo ai suoi propositi. Ad equilibrarla vi è soltanto il trigono di Saturno con la Luna e il sestile con Giove. Se non fosse per questo il soggetto avrebbe perso facilmente il senno. Alle considerazioni fatte aggiungasi che negli angoli vi sono quattro segni comuni e si comprenderà che il soggetto non è facile da trattare nel campo mentale, essendo una di quelle sfortunate persone afflitte da carattere abulico per mancanza di volontà. Il Sole in quadratura con Marte rende la donna in oggetto impulsiva. Così gli aspetti avversi provenienti dai segni cardinali le conferiscono una certa dose di energia che si manifesta come impulso ; manca però della perseveranza necessaria per portare a termine i suoi disegni impetuosi. 

L’afflizione di Giove è segno di una circolazione difettosa e naturalmente riteniamo la presenza di Saturno in Acquario come indice di ostruzione in quella zona, perché i disturbi cui è soggetto il corpo umano si manifestano nel punto più debole, e Saturno di solito è il pianeta che indica questo anello debole. Acquario governa le gambe e la presenza di Saturno in tale segno ci mostra che l’ostruzione della circolazione si manifesta in quella regione. Marte inoltre ha progredito fino a formare una congiunzione con Saturno in Acquario ed entrambi sono nella 12a Casa, la casa che indica degenza. Per questo dobbiamo ritenere che il soggetto è afflitto da un grave caso di ostruzione della circolazione e non ci sorprende apprendere che le gambe sono tumefatte e gelide, col risultato di essere costretto a stare a letto. 

La Luna in Bilancia, che governa i reni, e la sua opposizione con Giove, mostra che la circolazione renale non è in ordine e la presenza di tanti pianeti in Ariete, che governa la testa è indice sicuro di una lotta tra forme antagoniste che lì avviene. Perciò, a causa delle afflizioni di questi pianeti, si manifestano insonnie, nervosismo estremo e irritabilità portata da Urano. Il sangue circola in gran quantità e con forte tensione nella parte superiore del corpo, mentre vi è scarsità di questa sostanza nella parte inferiore. Poiché il soggetto è di tarda età, non si può fare molto per rimetterlo in salute, ma si potrebbe tuttavia fare qualche sforzo per stimolare i reni. La secrezione di urina è spesso totalmente impedita dall’opposizione di Urano, Mercurio e Giove con la Luna in Bilancia. Questo lascia depositi di veleno nel corpo e se si tarda a eliminarli il soggetto si sentirà così pesante e lento da fargli sembrare il corpo come se fosse fatto di piombo. 

Ci si dovrebbe preoccupare molto di calmare questa donna, perché ogni eccesso di collera e di irritazione rende l’eliminazione più difficoltosa e fa accumulare più veleni nel corpo. 

Un guaritore o un medico che abbia Scorpione all’Ascendente e che non abbia Saturno in Acquario, Pesci o Leone, potrebbe esercitare un influsso benefico. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 7 F - DISTURBI ALLA VESCICA - Femmina, nata il 21 ottobre 1886 alle ore 11,00 A.M. 

Quando vediamo che la Luna e Mercurio, che sono i pianeti significatori della mente, sono in quadratura l’un l’altro e in segni fissi, è allora evidente che questa paziente resterà prevalentemente ferma nelle sue opinioni e sarà perciò difficile da trattare. 

Una persona con Leone o Ariete sorgente, il cui Saturno non sia in Gemelli, otterrebbe probabilmente il miglior successo nel renderla ubbidiente alle sue prescrizioni. Saturno, il pianeta dell’ostacolo, in Cancro, il segno che governa lo stomaco, mostra che la digestione è assai laboriosa e povera, e la sua quadratura con il Sole, con Giove e con Venere situati nel segno della Bilancia, che governa i reni, indica che ci sono difficoltà per espellere i rifiuti per mezzo di questi organi. 

Il Sole, che è vicino alla cuspide di Scorpione, il segno che regge il retto, accentua inoltre la difficoltà dell’eliminazione, mostrando che la persona è soggetta a soffrire di stitichezza. 

Occorre tenere conto del fatto che quando il significatore del disturbo alla vescica o della ritenzione delle orine si trova nella prima parte del segno della Bilancia, il disturbo si troverà nei reni stessi, ma se si trova nell’ultima parte della Bilancia, sarà all’altezza della vescica. Di modo ché, seguendo questo principio, possiamo sapere, che, siccome il Sole è nel 28° della Bilancia, il disturbo si troverà più nella vescica che nei reni. La quadratura della Luna con Mercurio in Scorpione mostra che esistono disturbi nervosi nella regione rettale. 

Complessivamente i vari segni e aspetti che abbiamo enumerato indicano che questa persona soffre di stitichezza e di disturbi alla vescica. Non è tutto. Vediamo Marte, il pianeta della chirurgia, in congiunzione con Antares. Quando uno dei malefici è vicino a questa macchia nebulosa di Antares, a 8° del Sagittario, e uno dei luminari sia afflitto, quasi certamente si ha il risultato di un disturbo agli occhi. 

In questo oroscopo sia il Sole che la Luna sono afflitti, uno da una quadratura di Saturno, l’altro da una quadratura di Mercurio. Possiamo quindi giudicare che questa donna avrà disturbi agli occhi, e siccome Marte si trova nella 12a Casa che segna degenza in ospedali o luoghi simili, è evidente che ella è di fronte a un grave pericolo relativo. 

L’oroscopo mostra chiaramente, inoltre, che Saturno in Cancro è la causa di questi disturbi per ostruzione della digestione, e se noi potessimo convincere la paziente che il retto vivere è la chiave della salute, non sarebbe troppo tardi per restaurare il tono del sistema. Sarà forse assai difficile convincerla di ciò a motivo del suo atteggiamento mentale irremovibile, indicato dalla quadratura della Luna con Mercurio in segni fissi. 

Una dieta di cibi genuini, a base di pane di frumento integrale e verdure sarà necessaria per stimolare l’azione peristaltica degli intestini. Asparagi e altri cibi che agiscono sui reni, con molta lattuga e spinaci, che sono ricchi di ferro, aiuteranno a restaurare il sistema, cosicché l’eliminazione si normalizzerà e gli occhi ne trarranno un grande beneficio. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 7 G - DIABETE - Femmina, nata il 28 dicembre 1885 alle ore 11,55 P.M. 

Nel presente caso la paziente soffre di diabete, disturbo a seguito del quale il cibo si trasforma in zucchero in eccesso a quanto ne richiede il corpo e questo prodotto è eliminato nell’urina. 

Giove è nell’Ascendente, in Bilancia, che governa i reni, in congiunzione e parallelo con Urano, e in quadratura col Sole e con Saturno, il quale ultimo si trova in Cancro, che governa a sua volta lo stomaco. Il Sole, inoltre, è in quadratura con la Luna in Bilancia e in parallelo e opposizione con Saturno. Tutti questi elementi rendono evidente che lo stomaco e i reni sono gli anelli più deboli della catena di quest’organismo e, pertanto, possiamo cercare l’infermità in tali organi. 

Giove è afflitto e nell’Ascendente, denota una persona troppo bramosa di buoni cibi, un goloso. La congiunzione con Urano ci mostra che questa persona non è soddisfatta della sola quantità del cibo, ma lo desidera raffinato ed eccessivamente condito. Saturno, il pianeta dell’ostacolo, trovandosi in Cancro, il segno che governa lo stomaco, interferisce con la digestione. Di conseguenza il cibo non può essere interamente assimilato e parte di esso dovrà essere eliminato, altrimenti determinerà una condizione di avvelenamento prolungato. 

Giove regge il fegato dove viene elaborato lo zucchero di solito richiesto nell’economia del corpo, ma quest’organo è gravemente afflitto dalla quadratura di Saturno e del Sole. Di conseguenza l’attività è anormale, e siccome Giove è posto nel segno dei reni, la Bilancia, ne consegue che lo zucchero passa nelle urine, il che produrrà i sintomi diagnosticati come diabete. C’è inoltre un disturbo alla gola perché Nettuno è in Toro, il segno che governa la gola, affliggente Venere, il reggente di Toro. 

Una volta esaminate le cause recondite di quest’infermità per trovarne l’opportuno rimedio notiamo che Saturno è elevato e affligge il Sole e Giove. Questo rende il soggetto ombroso e irritabile, portato a voler vedere sempre nero e a ridire su ogni cosa e su ogni persona. 

Le ghiandole sono centri di importante attività spirituale. Un Nettuno afflitto in Toro e Urano afflitto in Bilancia interferiscono con l’attività della tiroide e delle surrenali. 

Prima di essere curata una tale persona deve sperimentare una sorta di emozione o “chock” e dev’essere portata in un ambiente nuovo e più allegro e simpatico. Un medico o guaritore con Gemelli o Acquario sorgente, il di cui Saturno non sia in Pesci, avrebbe probabilmente l’effetto più benefico. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 7 H - DIABETE - Femmina, nata il 24 febbraio 1863 alle ore 9, 50 P.M. 

L’oroscopo di questa donna ha il segno della Bilancia nell’Ascendente, con segni cardinali nei quattro angoli, e Leone intercettato in 10a Casa. Sono tutti segni di forti sentimenti. I segni cardinali sono i favoriti dell’universo, per il fatto che l’ingresso del Sole in questi quattro segni determina le quattro stagioni. Le persone con i segni cardinali agli angoli hanno dei sentimenti molto profondi, vivono molto intensamente e di conseguenza soffrono più degli altri. 

Il segno Ascendente della nostra paziente è quello della Bilancia, con Giove retrogrado nell’Ascendente. Giove è in parallelo con il Sole, ma poiché è retrogrado, si trova naturalmente ad essere debole. Troviamo inoltre Giove negli ultimi gradi della Bilancia, segno venusiano, e Venere e il Sole nel segno gioviano dei Pesci. Di solito sotto tali condizioni si tende all’obesità verso la mezza età. Questa donna era di taglia enorme, pesava oltre 90 chili, il che è indicato alla posizione anzidetta, oltre che da Giove in Ascendente e da Marte in Toro, in sestile con Venere in Pesci. Essendo Venere nella 5a Casa, questa donna ha trovato molto piacere nei buoni cibi e li ha voluti in grande quantità. Questo, naturalmente, le ha causato l’abbondanza di peso. 

Nettuno, il pianeta dei misteri, che rappresenta le cose segrete ed occulte, è in Ariete in 6a Casa, in sestile alla Luna. La 6a Casa governa il lavoro e la 10a Casa la vocazione. La Luna regge la 10a Casa e insieme a Nettuno indica la vocazione che questa donna potrebbe scegliere. È chiaramente indicato ciò che essa era in realtà : medium di professione. Si dice che fosse anche una buona medium, come dimostra la Luna in sestile con Nettuno e in trigono con Saturno, essendo coinvolte la 6a, l’8a e la 12a Casa. 

Urano in trigono con Mercurio mostra che ella indagava le regioni dei fenomeni spiritici, anche perché Mercurio è nel segno intellettuale dell’Acquario. Urano è nel segno mercuriano dei Gemelli, un segno di intellettualità, e Urano e Mercurio sono in ricezione mutua, che porta molta simpatia fra questi due pianeti. Il significato di “ricezione mutua” è che questi pianeti hanno i segni di domicilio scambiati. Urano è nel segno di Mercurio e Mercurio è nel segno di Urano. Questi due pianeti, di conseguenza, hanno una forte influenza sulla vita del soggetto. Questa donna insegnava spiritualismo e dava letture spiritistiche. 

Troviamo Venere e il Sole in Pesci nella 5a Casa, la casa del piacere. Venere è in sestile con Marte e ha una debole quadratura con Urano. Questo era chiaramente espresso nella vita della donna, perché viveva con un uomo che presentava come marito, ma con il quale in effetti, non era mai stata sposata. Quest’uomo è rappresentato dal Sole e da Venere in Pesci e da Venere in sestile con Marte e in debole quadratura con Urano. L’uomo era corpulento, rosso di capelli e dedito al bere. Egli dipendeva interamente, per il suo sostentamento, dalla donna ; vivevano per mangiare e godere del denaro che ella guadagnava come medium. Questo genere di vita si può fare per un po’ di tempo, ma poi viene il momento in cui la Natura si ribella, e gli organi vitali si rifiutano di sostenere ancora lo sforzo, come nel presente caso. 

Quando Venere per progressione raggiunse una congiunzione con Marte in Toro e la Luna progredita era in Acquario, in quadratura con Marte radicale e Venere progredita, la vita tumultuosa di quella donna ha trovato il punto debole nei reni. Saturno di solito mostra dove vi è l’anello di minore resistenza ; in questo caso troviamo Saturno in Bilancia in opposizione ed in parallelo con Nettuno. 

La donna, gravemente ammalata di diabete, si rivolse al nostro Reparto di Guarigione per ottenere l’aiuto degli Ausiliari Invisibili. Naturalmente fu molto difficile farle seguire la dieta prescritta perché troppo abituata e desiderosa di cibi succulenti e in quantità abbondante. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 19 - LA FORZA SESSUALE 

#### N° 8 A e 8 B - SESSO E GOLA 

Nella Cosmogonia dei Rosacroce è detto che quando l’Ego entra in possesso dei suoi veicoli è necessario usare parte della forza generativa per costruire il cervello e la laringe. 

Quest’ultima era originariamente una parte dell’organo sessuale. La laringe fu costruita mentre il corpo denso era piegato come entro una sacca, quella che ancora possiamo osservare in una fase della formazione dell’embrione umano. Quando il corpo denso si raddrizzò e prese la posizione verticale, una parte dell’organo della generazione rimase con la parte superiore del corpo denso e, più tardi, divenne la laringe. 

Per rendere la lezione più proficua ed esatta, utilizzeremo due oroscopi. In questo caso cominceremo con l’oroscopo 8-A che è quello di un uomo nato il 22 aprile, alle ore 2 P.M. 

Il segno comune della Vergine è nell’Ascendente e segni comuni in tutti gli angoli. Con il presente oroscopo mostreremo la legge del circolo vizioso - che ha così tanto interessato e nel medesimo tempo sconcertato i medici - e come questa legge provi la verità di quanto asserito nel testo sopra citato. 

Saturno, il Sole e Giove sono in congiunzione con Venere ; Saturno e Giove sono anche in parallelo con la Luna. Nettuno è in congiunzione con Venere ed entrambi sono in quadratura con la Luna. Tutti questi pianeti, eccetto la Luna, sono in Toro, il segno che governa la gola. 

Troviamo il pianeta dell’impulso, Urano, retrogrado nell’Ascendente, in Vergine e in opposizione con Marte. Tutti questi pianeti sono in segni comuni e negli angoli. In realtà sono forti per la posizione nelle case, ma sono deboli in quanto ai segni. Urano e Marte conferiscono il desiderio dei piaceri e della gratificazione dei sensi. Marte è in sestile con Venere e Nettuno in Toro, segno che inclina nello stesso modo, poiché Toro governa il senso del gusto. Nettuno e Venere in Toro, in quadratura con la Luna in Acquario, condurrà al vizio del bere e anche alle unioni irregolari con donne, perché la Luna regge la casa degli amici, l’11a. 

Non troviamo pianeti in Scorpione, il segno che governa gli organi della riproduzione, ma Urano afflitto da Marte porta tendenza alle malattie veneree e in questo caso si ebbe per risultato la sifilide. 

Possiamo quindi notare che il segno del Toro, il quale governa la gola e la laringe, si esprime per mezzo del punto opposto del circolo vizioso dei segni fissi, cioè Scorpione, che governa gli organi generativi. La Luna in Acquario, il terzo punto del circolo, è anche un fattore che contribuisce alla situazione. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Nel secondo caso useremo una figura “semplice” perché ci manca l’ora di nascita. È l’oroscopo n° 8-B di una donna nata il 12 novembre 1895. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

In questa figura troviamo Mercurio, Marte, Saturno, il Sole e Urano tutti nel segno dello Scorpione, che ha il dominio degli organi genitali, con Saturno e Marte in congiunzione e in quadratura con Giove. Il Sole e Urano sono anche in congiunzione con entrambi, e il Sole è in parallelo con Giove. 

Questa donna subì l’asportazione delle tonsille nel periodo della pubertà. Le tonsille sono governate dal Toro. A causa della congiunzione di Marte con Saturno e del Sole con Urano nel segno dello Scorpione, ella sfortunatamente si dedicò alla pratica viziosa dell’aborto, che indebolì le funzioni degli organi genitali al punto che la rimozione delle tube ovariche divenne necessaria. Qui troviamo ancora la manifestazione del circolo vizioso dei segni fissi, Toro e Scorpione essendo i punti colpiti. 

Attraverso il paragone fra questi due oroscopi possiamo vedere come gli organi della generazione e la gola siano in stretta affinità e che l’abuso della funzione di uno di essi spesso determina un funzionamento irregolare dell’organo opposto. 

#### N° 8 C - FUNZIONI SESSUALI - Femmina, nata il 24 novembre 1905. Non nota l’ora di nascita. 

Illustreremo qui come è possibile diagnosticare in modo esatto una malattia da una figura semplice. È tuttavia impossibile predire in modo esatto il momento della crisi o giudicare la forza di volontà del paziente, perché coloro che hanno un segno comune nell’Ascendente a volta diventano invalidi senza speranza, anche se gli aspetti planetari sono deboli, mentre coloro con segni fissi negli angoli (specialmente col segno solare e vitale del Leone uscente), anche se i pianeti sono deboli, spesso per mezzo della loro determinazione e della forza di volontà, supereranno condizioni avverse. I nati sotto il segno del Toro, comunque, sebbene questo sia un segno fisso, a volte temono di imbattersi in condizioni croniche di malattia che, con la natura fissa e impassibile di questo segno, è molto difficile poter superare. 

In questa lezione ci occuperemo diffusamente delle ghiandole endocrine, per cui la scienza ha impiegato energie per molto tempo ; ciò malgrado non è stata ancora capace di pervenire a una completa comprensione di questi piccoli organi. 

Ci soffermeremo particolarmente sulla ghiandola tiroide, che è sotto il controllo di Mercurio e di cui si è profondamente occupata la scienza. La ghiandola tiroidea di capre e scimmie è stata innestata in uomini per ringiovanirli. 

In questa mappa troviamo Saturno, il pianeta dell’ostruzione e cristallizzazione e reggente del nervo pneumogastrico, in congiunzione con la Luna, che governa l’utero, le ovaie e il sistema nervoso simpatico. Venere, il pianeta reggente del segno del Toro (la gola), governa pure la ghiandola timo, l’organo attraverso il quale il bimbo riceve il sangue parentale necessario a costruire il suo corpo. Questa ghiandola è particolarmente in relazione con lo sviluppo degli organi genitali. Nella pubertà essa si atrofizza e il suo lavoro viene poi continuato dal corpo pituitario, governato da Urano, che è l’ottava superiore di Venere. 

Nell’oroscopo di questa ragazza troviamo i pianeti Venere e Urano in congiunzione, in quadratura con Saturno e la Luna, e in opposizione al pianeta Nettuno, che governa la ghiandola pineale e che è, nel medesimo tempo, l’ottava superiore di Mercurio. Gli scienziati hanno notato che la ghiandola pineale ha qualche relazione con la mente. Il Dr. J.S. Lankford scrisse tempo fa nel “The New York Medical Journal” che “la ghiandola pineale, che si trova alla base del cervello, è una struttura soprattutto ghiandolare e in parte nervosa, ed è conosciuta come il centro di tutte le emozioni e sensazioni, nello stesso tempo dirige e governa tutte le attività dell’intero sistema di ghiandole endocrine e il sistema neurovegetativo, governando con ciò tutte le funzioni della vita organica. La ghiandola pineale serve anche come centro di comunicazione fra il cervello e gli altri organi”. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Ora, quando troviamo i pianeti che governano il sistema nervoso e il cervello in quadratura e in opposizione, che cosa dobbiamo attenderci di diverso se non che l’abuso di un tipo o dell’altro provocherà dei disturbi all’organismo ? 

Questa ragazza, i cui tutori si rivolsero al nostro Centro Guarigione con preghiera di intervenire in suo favore, si era data per diversi anni alla pratica di un vizio segreto, cosa di cui i tutori non si resero conto finché non lo scoprirono attraverso la nostra diagnosi. 

La circolazione venosa è ostruita dalla congiunzione di Venere con Urano. Quest’ultimo pianeta, secondo il “Messaggio delle Stelle”, ”è responsabile di ogni sviluppo e crescita strani e anormali che sono prodotti dai fenomeni della natura.“ In questo caso, la ghiandola del timo presenta uno sviluppo anormale, dovuto alla congiunzione di Venere con Urano che diede luogo alla formazione di troppo sangue per lo sviluppo degli organi generativi durante l’infanzia. Tale fatto a sua volta diede luogo a disturbi nelle parti del corpo governato da questa ghiandola. 

I medici affermano che la ghiandola pineale (retta da Nettuno) governa e dirige tutte le ghiandole endocrine. Max Heindel è stato il solo ad asserire che Nettuno è l’ottava superiore di Mercurio, pianeta che ha il governo della ghiandola tiroidea. Altri astrologi hanno asserito che Nettuno è l’ottava superiore di Venere ; la scienza però corrobora la nostra affermazione secondo cui la ghiandola pineale governa la mentalità. La Cosmogonia dei Rosacroce, riporta che questa ghiandola in principio era un organo di sensazione e orientamento, e che allorquando iniziò a ritirarsi e nascondersi entro il capo, incominciò a manifestarsi la divisione dei sessi e si svilupparono il cervello e la laringe. 

Il dottor Lankford asserisce inoltre che il largo consumo di zucchero fatto dall’umanità sviluppa e stimola eccessivamente la ghiandola pineale (o epifisi). La verità di ciò può essere dimostrata dalla nostra esperienza personale in casi in cui Nettuno era afflitto e specialmente in quelli le cui afflizioni erano tali che il paziente doveva dominare desideri sessuali anormali. Questi infermi erano invariabilmente assai inclini a mangiare zucchero. Lo zucchero in eccesso, come pure l’alcool, è un falso stimolatore ed eccita le ghiandole a secrezione interna che, se troppo stimolate, sono la causa delle degenerazioni sessuali. 

Questa ragazza, come conseguenza di molti anni di abuso, aveva dissipato i propri fluidi vitali che erano necessari per contribuire alla costruzione del suo cervello e, per conseguenza, all’età di 11 anni, venne colpita da epilessia, malattia dovuta ad una anormalità di una delle ghiandole endocrine. 

I medici non riuscirono a trovarne la causa e decisero di estirpare le tonsille. Dove esiste un’attività anormale delle funzioni sessuali o quando non vi è l’espressione di desideri anormali, la gola e specialmente le tonsille e la laringe, spesso si ingrossano e si gonfiano. 

È davvero deplorevole che i chirurghi e i medici di tutte le scuole non abbiano conoscenza delle possibilità della diagnostica, attraverso la divina scienza dell’Astrologia, la quale potrebbe essere abbinata alla loro scienza.. 

Per trattare un caso come quello che si sta considerando è necessario dapprima allontanare la causa, cioè fare in modo che questa povera ragazza domini i suoi desideri anormali. 

Occorre cambiare la dieta ; devono essere eliminati tutti i cibi molto conditi, le uova e specialmente lo zucchero ; nutrirsi invece con cibi che contengano elementi atti ad agire direttamente sul sistema nervoso, come sedano, cipolle, prezzemolo, lattuga, ecc. 

#### N° 8 D - GONORREA o BLENORRAGIA - Femmina, nata il 30 luglio 1896, ora ignota 

In questa lezione verranno usati due oroscopi per illustrare il modo in cui gli astri indicano quando un’infermità può essere il risultato dell’infrazione delle leggi naturali in vite precedenti e come i semi dei passati peccati daranno i loro frutti in questa vita. 

Il primo oroscopo è quello di una donna della quale è ignota l’ora di nascita. Non è nemmeno necessaria per la diagnosi di un oroscopo con pianeti così fortemente raggruppati e in segni fissi. 

Faremo l’oroscopo con Ariete nell’Ascendente. Troviamo Mercurio, il Sole, Venere, Giove e la Coda del Drago tutti nella 5a Casa, Leone, che rappresenta i piaceri dei quali fruirà tale persona. Troviamo anche Marte in Toro, in esilio, cioè nel segno dove questo pianeta dell’energia dinamica mostra le sue tendenze più pericolose. Esso è afflitto dall’opposizione del licenzioso Urano e dall’ostacolante Saturno. 

Questi ultimi pianeti sono in congiunzione e nel segno fisso dello Scorpione, e tutti e tre i pianeti malefici, Marte, Urano e Saturno, sono anche in quadratura con i pianeti nel segno del Leone. 

Qui troviamo un pesante debito del destino. Negli insegnamenti Rosacroce si dice che in questa vita noi costruiamo le fondamenta delle nostre vite future. Nella vita precedente questa donna aveva coltivato un potente desiderio sessuale che in questa incarnazione è stato difficile tenere sotto controllo. 

Venere in congiunzione col Sole e con Giove e in quadratura con Urano e Saturno nel segno dello Scorpione, così come Marte, il pianeta che domina i desideri, in quadratura con Venere e Giove, conducono all’amore libero e a relazioni clandestine, col risultato che questa povera donna contrasse la perniciosa malattia della gonorrea, che poi portò alla tubercolosi delle ossa pelviche e dell’anca. 

Ora, i pianeti inclinano, ma non costringono. Questa donna, mediante la sua esistenza precedente, si attirò queste afflizioni planetarie ; tuttavia non era costretta a soddisfare queste debolezze, perché troviamo la Luna in buon aspetto, in sestile con Nettuno e in trigono con Giove, Venere, Sole e Mercurio. Anche Nettuno è in sestile con Venere e Giove. 

Se la donna, con la sua volontà., avesse ascoltato l’impulso di vivere rettamente che di tanto in tanto certamente avrà avuto in sé, avrebbe potuto tramutare in bene questo male apparente. Ma il sentiero del piacere sensuale era tanto più agevole e allettante, mentre il sentiero rigeneratore ascensionale significa rinuncia, abnegazione e sottomissione. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 8 E - GONNOREA - Maschio, nato il 13 agosto 1920 alle ore 1,18 A.M. 

Il secondo oroscopo è quello di un ragazzo nato con il terribile male di cui era afflitta la donna del caso precedente. Alla nascita il corpicino del povero ragazzo era coperto di piaghe e al principio di novembre dell’anno di nascita questa povera anima trapassò con grandi sofferenze. 

Davanti ad un fatto tanto orribile, dobbiamo richiamare l’attenzione dell’umanità attuale, la quale non comprende né crede nella reincarnazione e nella Legge di Conseguenza ; il caso che presentiamo, infatti, potrebbe scuotere la fede che gli uomini hanno in Dio, ai quali potrebbe apparire crudele ed ingiusto far soffrire tanto un bambino innocente. 

Ma quando l’occultista, che conosce l’Astrologia, cerca una risposta a questa apparente ingiustizia, trova Urano nei Pesci - il segno della 12a Casa, quella dei propri errori e della rovina - vicino al M.C., in opposizione a Saturno, che è nella 4a Casa. 

Questi due pianeti rappresentano i genitori e indicano che quest’anima ha peccato nelle sue vite precedenti in modo tale da essere attratta verso genitori colpiti dalla malattia suddetta. 

Troviamo pure Marte nel segno dello Scorpione, in quadratura con Nettuno, il Sole e la Luna, che si trovano nel segno fisso del Leone, il segno naturale della 5a Casa che rappresenta i piaceri. 

Quest’anima aveva lasciato la precedente incarnazione in una maniera molto simile a quella della donna del primo oroscopo. I genitori sono solo uno strumento, una semplice agenzia intermediaria naturale e imprescindibile, per mezzo della quale gli Ego ricevono le lezioni che devono apprendere. 

È oggetto di meraviglia come i fili di una vita si incrociano con quelli dell’altra, annodandosi e intessendosi con quelli di altre persone da noi offese, e che devono servire come strumento e mezzo per imparare le nostre lezioni. 

In questo caso possiamo applicare l’aforismo: 

    “ I mulini di Dio vanno lentamente,   
    “ ma macinano assai sottile. “   

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 8 F - MALATTIE VENEREE - Maschio, nato il 5 aprile 1896 alle ore 4 A.M. 

Il segno dei Pesci, segno d’acqua e negativo, si trova nell’Ascendente, e Giove, il reggente si trova in un altro segno d’acqua, Cancro, a 29° 18’. I pianeti che si trovano negli ultimi tre gradi del segno non sono così attivi e forti come potrebbero esserlo se fossero meno avanzati nel segno. Essi agiscono nello stesso modo di una palla gettata con forza : al momento in cui raggiunge la sua destinazione ha in un certo modo perduto la velocità e quanto maggiore è la distanza che percorre, tanto minore è la sua forza. Così, i pianeti che si trovano negli ultimi tre gradi di un segno, partecipano in parte al segno in cui sono posti e in parte a quello seguente, dando una vibrazione mista ; esprimono perciò la natura dei due segni. 

In questo oroscopo Giove si trova nella 5a Casa, quella dei piaceri, e in trigono con Mercurio, il pianeta della ragione, che si trova nel segno impulsivo e marziale di Ariete. La Luna , governante la 5a Casa, è nell’11a Casa, degli amici, nel segno della sua caduta, Capricorno, e in sestile con il pianeta dell’amore e del piacere, Venere. Quando quest’ultimo pianeta si trova in Ascendente, il soggetto tende a gettarsi scioccamente sul sentiero delle avventure amorose, nella sensualità. È facilmente influenzabili dalle attenzioni e lusinghe del sesso opposto. In questo caso la Luna, pianeta femminile, trovantesi nella casa delle amicizie, indica che le amicizie femminili di questo giovane avranno una forte influenza nella sua vita. Venere, altro pianeta femminile, nell’Ascendente, afflitto da una quadratura di Nettuno - il co-reggente dell’Ascendente e ottava superiore di Mercurio - situato nel segno mercuriano dei Gemelli nella 4a Casa, indica che le amicizie femminili lo porteranno sul sentiero dei sensi distruggendo il suo amore per la casa, perché Venere è anche in trigono con l’inquieto e romantico Urano e il materialista Saturno. Questi ultimi pianeti sono retrogradi e si trovano nel segno marziano dello Scorpione che governa il sesso. Marte, il pianeta della passione, si trova nel segno fisso dell’Acquario, in 12a Casa, quella dell’auto disfacimento e in aspetto di quadratura con Urano e Saturno. Saturno e Marte sono in “ricezione” mutua, rafforzando il bene e il male di questi pianeti. 

Cosa significa tutto ciò ? La debolezza di questo povero giovane e il suo amore per le donne gli attirarono compagne licenziose e libertine, col risultato che contrasse una malattia venerea che avvelenò il suo sangue. E con Venere, il pianeta che governa la circolazione venosa, in Ascendente, afflitto dal pianeta acqueo Nettuno, nel segno dei polmoni, Gemelli, si ottenne come risultato una rapida consunzione. 

Nel febbraio 1919 la Luna progredita raggiunse la congiunzione col radicale Saturno, che provocò la lunga malattia. In luglio, cinque mesi più tardi, quando questa persona si rivolse al Reparto Guarigione, si trovava già in uno stato avanzato di tisi galoppante. Il mese seguente, Agosto, la Luna si trovò in quadratura con l’infiammatorio Marte e ciò condusse ad emorragie. Possiamo qui riscontrare l’influenza dei pianeti, le loro cause ed effetti. I familiari del giovane non compresero come egli avesse potuto contrarre il male dei polmoni, che agì in modo così rapido e distruttivo. Con l’afflizione dei segni d’acqua, il terreno era ben preparato per le sementi gettate con la dissipazione e la spensieratezza. 

Un caso del genere è difficilmente curabile perché, col segno negativo dei Pesci all’Ascendente e con Saturno e Urano, pianeti che indicano ostinazione e anche impulsività, in congiunzione nel segno dello Scorpione e in quadratura con Marte - tutti in segni fissi - è molto arduo guidare tale persona verso la salute. Inoltre, anche i luminari sono afflitti : la Luna nel segno saturnino del Capricorno - che mostra determinazione e testardaggine - in quadratura col Sole nel segno impulsivo di Marte. Perciò questo giovane non poteva ascoltare consigli o ragioni. Egli avrebbe agito secondo il suo piacere, indifferente ad avvertimenti o a consigli di prudenza. L’unica cura per lui sarebbe stata una vita all’aria aperta con una dieta accurata e un ambiente circostante puro. Ascoltando le nostre ragioni e adottando i nostri consigli potrebbe forse migliorare. 

#### N° 8 G - MALATTIA VENEREA - Maschio, nato il 6 ottobre 1895, ora di nascita ignota. 

Il segno del Leone si trova nell’Ascendente di questo oroscopo e Giove è situato proprio sopra la cuspide della 1a Casa, in quadratura con Saturno e Mercurio, che si trovano nel segno dello Scorpione. La Luna in Toro, il suo segno di esaltazione, è nella 10a Casa e in opposizione ad Urano, che è pure posto nel suo segno di esaltazione, lo Scorpione, reggente degli organi genitali. La Luna, in posizione così forte, avrà la più grande influenza sulla vita e sulla salute del giovane. Essendo in opposizione al licenzioso Urano, lo renderà molto liberale e non convenzionale negli affari di cuore ; inoltre egli si sentirà attratto da donne di tipo volgare. Con Giove afflitto, che governa il sangue arterioso, e con Nettuno in Gemelli nell’11a Casa, la casa delle amicizie, in quadratura con Venere, che governa il sangue venoso, questo giovane tende ad associarsi e intrattenere amicizie con donne poco raccomandabili. Sta di fatto che tale amicizie furono la causa di una brutta sifilide che gli avvelenò il sangue. 

Nel 1914 troviamo il Sole progredito nel primo grado dello Scorpione e la Luna progredita nel segno dell’Acquario in opposizione con l’Ascendente e con il Giove radicale nel Leone. Sta pure per formarsi una quadratura con i radicali Saturno, Mercurio e Urano in Scorpione. Nello stesso anno due Nuove Lune afflissero i tre ultimi pianeti. La prima, del 26 gennaio, avvenne a 5° dell’Acquario in opposizione con Giove e in quadratura con Saturno e Mercurio. 

Il 25 aprile la Luna Nuova cadde a 4° di Toro, in quadratura con Giove e in opposizione con Saturno e Mercurio. Fu questo il periodo in cui venne contratta la malattia venerea. 

Nel 1918 il Sole, per progressione, formò una quadratura col radicale Giove in Leone e nel 1919 una congiunzione con Saturno in Scorpione. Però nell’ultimo anno la Luna progredita formava un trigono con l’Ascendente e il 29 maggio 1919 vi fu un’eclisse di Sole a 7° dei Gemelli formante un sestile con l’Ascendente. Senza dubbio queste vibrazioni salvarono la vita del Giovane durante gli aspetti avversi del Sole progredito. 

Nel 1921 il Sole progredito formò una congiunzione col radicale Mercurio. In data 22 aprile l’eclisse di Luna Piena cadde a 2° dello Scorpione, in opposizione col transitante Sole e Venere. Nello stesso tempo il transitante Marte era nell’orbita di una congiunzione con la Luna radicale e in opposizione ad Urano. Nella primavera di quell’anno il giovane venne sottoposto a una operazione per un ascesso sotto il diaframma che, dopo essere stato aperto, stette in fase di suppurazione per lungo tempo, rendendosi necessario l’impiego di un tubo di drenaggio. I medici supposero che il pus provenisse dai polmoni, ma il paziente negò di aver mai avuto dei disturbi polmonari. Però l’oroscopo rivela esatta la diagnosi medica, poiché Nettuno in Gemelli, che governa i polmoni, afflitto da una quadratura di Venere col segno comune e di terra della Vergine, ostruiva l’apporto del sangue venoso ai polmoni, provocando un’insufficiente ossigenazione. Con la corrente sanguigna contaminata dal terribile male della sifilide e con la circolazione arteriosa (governata da Giove) e quella venosa (governata da Venere) ostruite, gli organi più deboli, i polmoni, ricevettero, come è naturale, i veleni prodotti nel sangue. 

Dopo essersi in certo modo rimesso dall’operazione, il paziente ritornò a casa. Il 25 aprile venne nuovamente ricoverato all’ospedale (tre giorni dopo l’eclisse totale di Luna nello Scorpione), e a tutta prima venne diagnosticato un caso di parotite. La gola, la mascella e la laringe erano molto gonfie e infiammate. Queste condizioni vennero più tardi diagnosticate da qualche medico come actinomicosi, un’infezione, malattia cronica del bestiame, che talvolta contagia anche l’uomo. Ma ci fu discordanza di opinioni fra i medici ; alcuni, infatti, ritennero che si trattasse di cancro. Dato che nel grafico di nascita la Luna è il pianeta maggiormente afflitto, naturalmente, allorché per progressione nel 1922 raggiunse l’opposizione col radicale Saturno e Mercurio e la quadratura con Giove in 10a Casa, in Toro, la malattia raggiunse una fase tale per cui il corpo non poteva più liberarsi dai veleni accumulati durante otto anni. 

!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Nel 1922 vi furono due Lune Nuove che contribuirono alla manifestazione della crisi. Il 28 gennaio la Luna Nuova cadde in Acquario, a 7° 18’ in opposizione a Giove radicale e in quadratura coi radicali Saturno e Mercurio. Il 27 aprile l’altra Luna Nuova cadde a 6° 09’ del Toro, in quadratura con Giove e in opposizione a Saturno e Mercurio. Tutte queste afflizioni agivano e reagivano sui segni di Toro e Scorpione. Le tonsille, la laringe e la gola vennero perciò a ricevere molto del pus generato nel corpo. Il risultato fu, di conseguenza, la morte. 

Se il giovane, dopo contratta la malattia, si fosse astenuto da cibi troppo ricchi, tabacco, carne, liquori, ecc., avrebbe potuto guarire e forse vivere per molti anni ancora. 

Ma i veleni che si trovavano principalmente nei polmoni, aumentarono a causa delle altre impurità causate da una dieta ignorante, che si sommarono a quelle già esistenti. 

#### N° 8 H - DISTURBI UTERINI - Femmina, nata il 29 luglio 1881 alle ore 6 P.M 

Il Capricorno, segno saturnino della quadruplicità radicale, si trova all’Ascendente e il governante, Saturno, è nella 4a Casa, la casa della dimora, nel segno deciso, ostinato, tenace del Toro, formante una quadratura con il Sole, datore di vita, nel segno fisso del Leone (cuore). Ciò dà la tendenza all’ostruzione delle forze vitali. La vitalità effettivamente è bassa, l’azione del cuore pigra, specialmente perché Giove, il pianeta che regola la circolazione arteriosa, è afflitto dalla congiunzione con l’igneo Marte. È questa una condizione latente, che darà al soggetto molte molestie dopo che avrà raggiunto il periodo della menopausa. L’azione ristretta del suo cuore sarà allora più fastidiosa di quanto lo era prima. 

Quando, nei primi mesi del 1914, la paziente si rivolse al Reparto Guarigione, la Luna progredita aveva raggiunto un’opposizione coi pianeti afflitti della 4a Casa in Toro. Il medico che la curava per catarro allo stomaco e nervosismo non poté esserle utile. D’altra parte, ella era molto scettica riguardo ad una guarigione spirituale, ma degli amici che erano stati curati dagli Ausiliari Invisibili, la persuasero a scrivere alla Sede Centrale per una diagnosi. Ella non desiderava una cura secondo il nostro procedimento, ma voleva solo sapere che cosa accadeva nel suo fisico, dicendo che i medici non comprendevano la causa della sua salute cagionevole. 

Nella nostra diagnosi le dicemmo che il suo sviluppo non era avvenuto normalmente. Con la congiunzione ostacolante di Saturno e Nettuno nel segno della gola erano indicati disturbi durante la pubertà, mestruazioni scarse, adenoidi e tonsille infiammate. Ciò aveva avuto un’azione di riflesso nel segno opposto dello Scorpione, che governa gli organi genitali. Indicando che tali organi non si erano mai sviluppati completamente. Questa è una tendenza particolare di Nettuno quando si trova afflitto specialmente nel segno del Toro o dello Scorpione e in congiunzione od opposizione con Saturno. In questi casi gli organi genitali, non hanno raggiunto il loro completo sviluppo e i parti sono molto difficili e dolorosi. Questa donna ebbe quattro figli e ad ogni nascita si disperò di salvarle la vita. Conseguenza di ciò furono dei disturbi uterini. 

È pure indicata una tendenza al catarro nell’intestino tenue dato che abbiamo la Luna, reggente del Cancro (stomaco) situata nel segno della Vergine (intestino tenue) e in congiunzione allo spasmodico Urano, segnalando un’attività spasmodica degli intestini e una assimilazione inadeguata del cibo. Questo aspetto interferiva anche nella digestione del cibo nello stomaco, dato che la Luna governa tale organo. Ciò era aggravato da una quadratura della Luna (stomaco) con Venere. Urano, in congiunzione con il reggente della 7a Casa, la Luna, indica disarmonia nel matrimonio. Il marito, come si deduce da tale aspetto, è di natura molto nervosa e irritabile, amante del bere (quadratura Venere-Luna). È indicata una separazione. Questa donna ammise di essere stata in disarmonia col marito, il quale l’abbandonò improvvisamente, e aggiunse di essersi vista obbligata a trovare i mezzi per mantenere i quattro figli. 

Un individuo con Saturno, Nettuno, Giove e Marte nel segno del Toro, in reciproca afflizione, ha la tendenza ad essere con i familiari critico e severo, ma nello stesso tempo è di natura molto frugale e lavoratore ferreo, che non ha molta cura di sé, ma che lavora sempre al limite delle proprie forze fisiche. 

!!!!!!!!!!!!!!!!!!!!!!!!!!!!!!!!!!!!!!!!!!!!! 

Tenuto conto di tali premesse, questa donna si è veramente rovinata fisicamente a causa del suo nervosismo e delle sua debolezza generale, soffrendo inoltre di forti disturbi uterini e di catarro allo stomaco e all’intestino. Non era più capace di assolvere la parte di lavoro riguardante la giornata. In due mesi, però, con l’aiuto degli Ausiliari Invisibili, riuscì a ristabilirsi in modo tale da trovare un lavoro e a convertirsi in una donna felice e piena di salute. 

Le consigliammo un’accurata dieta razionale, con esclusione di liquidi durante i pasti, perché un individuo avente le condizioni planetarie sopra indicate, tende a bere molto durante i pasti. La cosa è spesso pericolosa per colui che assimila poco e ha carenza di succhi gastrici. 

#### N° 8 I - PARTO - Femmina, nata il 3 giugno 1884 alle ore 9 P.M. 

Dalla figura risulta evidente che il soggetto è di temperamento nervoso e agitato, perché Mercurio, il pianeta che regola la mente e i nervi, è in congiunzione con la sua ottava superiore Nettuno. Ciò la rende molto irascibile e ipersensibile. Inoltre troviamo Saturno, il pianeta dell’ostacolo, in congiunzione col Sole che dà vita, nel segno mercuriano dei Gemelli. Ciò diminuisce le correnti solari vitali, che alimentano i nervi, per cui invece di assimilarne una grande quantità necessaria ad alimentare i nervi di una persona ipersensibile, ella ne riceve meno di quanto sarebbe normalmente necessario ed è pertanto assai delicata e depressa. In aggiunta a ciò, Marte, il pianeta della passione, è in quadratura con Mercurio, il pianeta della mente, che la rende di umore molto irritabile, e la Luna, che domina la mente immaginativa (fantasia) è in quadratura con Venere, il pianeta dell’amore. Da ciò si comprende che questa persona è molto infelice e sempre insofferente delle sue condizioni e all’ambiente che la circonda. 

I suoi disturbi non sono dovuti agli effetti conseguenti ai parti che ha avuto. La figura astrologica ci offre un’ottima descrizione del caso. Mercurio è in congiunzione con Nettuno in 5a Casa, che governa i bambini, indicando una condizione anormale. 

Il pianeta dei parti, la Luna, è in “ricezione mutua” e in quadratura con Venere. Marte nell’8a Casa, che indica il modo di morire, è in quadratura con Mercurio nella 5a Casa, che riguarda i bambini e segnale l’uso di strumenti, perdita di sangue e un forte trauma al sistema nervoso in occasione del parto. In quel momento ella deve aver rasentato la morte. 

Ma mentre Saturno in congiunzione con il Sole, assorbe e mina le forze vitali, dà anche un tenace attaccamento alla vita. Purtroppo per esse, tali persone non muoiono presto, ma hanno una lunga agonia, gravame pressoché insopportabile per loro stessi e per coloro che sono costretti a vivergli accanto. Nessun altro ha più bisogno di compatimento di loro. Ma i lunghi anni di invalidità segnati da Saturno in congiunzione con il Sole in 6a Casa, sono necessari per conferire all’anima delle qualità che gli mancano e che il soggetto ha rifiutato di coltivare in altri e più facili modi, altrimenti il nostro Padre Celeste non avrebbe mai adoperato tali drastici mezzi per insegnargli la necessaria lezione. 

Dal punto di vista del medico e del guaritore un caso con Saturno e il Sole in congiunzione nella 6a Casa è quasi, se non del tutto, disperato se vi è un segno fisso alla cuspide, giacché il paziente sarà antagonista, scettico e recalcitrante al punto di riuscire a neutralizzare tutti gli sforzi per aiutare la natura a recuperare l’armonia. L’opera principale dev’essere diretta ad inculcare nel paziente l’esatta comprensione della causa spirituale delle proprie condizioni. Qualora tale persona potesse venire persuasa a pregare per ottenere luce per “vedere” la lezione e avere l’opportunità di correggere il suo errore, sia che questo provenga da una vita precedente, sia che provenga da quella attuale, il mutato atteggiamento mentale provocherà un cambiamento nelle sue condizioni, per cui si otterrà una cura e verrà trovata una più rapida liberazione con la morte. 

Nelle stesso tempo a questa persona deve venir dato l’alimento che fornisca l’etere per nutrire i nervi. Il latte caldo e fresco di mucca ne contiene abbondantemente e così pure i vegetali crudi. Per la Legge di Compatibilità, un medico o un guaritore con Ariete o Leone sorgenti e che non abbia Saturno in Gemelli, sarebbe il migliore nel presente caso. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 8 J - ABORTO - Femmina, nata il 7 febbraio 1866 alle ore 3,30 A.M. 

In questo tema il Sagittario è all’Ascendente . Nel “Messaggio delle Stelle” è detto che questo segno produce due diversi generi di persone : l’elevato e nobile tipo che punta la sua freccia verso le stelle, e il tipo che risponde agli istinti animaleschi e che induce ai piaceri volgari. Quest’ultimo tipo non pensa mai al futuro. Come un bambino, se la godrà al massimo, vivendo alla giornata, senza nulla conservare per il tempo delle “vacche magre”. Anche se disponesse di milioni finirebbe per diventare sempre un mendicante. Suoi maggiori nemici sono le brame. 

Nell’oroscopo che stiamo esaminando troviamo il reggente Giove nel segno della sua caduta, Capricorno, in 1a Casa. Giove inoltre è congiunto all’igneo Marte nel suo segno di esaltazione, Capricorno. Ciò conferisce più che in ogni altro caso, maggior potere per il male. 

I pianeti hanno un’azione riflessa e spesso influiscono sui segni a loro opposti, come in questo caso, dove il segno del Cancro riceve gli effetti di Marte in congiunzione con Giove. Tali pianeti sono indici di voluminosità e se colpiscono il segno del Cancro, la persona è portata a fare del suo stomaco un Dio. Il cibo dev’essere della migliore qualità, ricco e molto condito. 

Il reggente del Cancro, la Luna, è afflitta nel segno fisso dello Scorpione (che governa gli organi genitali) da una congiunzione con Saturno e da una quadratura con Venere e Sole. La Luna è il pianeta della fertilità, dell’impregnazione, e se si trova nel segno dello Scorpione, in un oroscopo femminile indica che essa è adatta ad avere parecchi figli. 

Ma quando il pianeta dell’ostruzione, Saturno, è pure in questo segno e afflitto, gli organi genitali sono talvolta di misura inferiore al normale, come nel caso di questa donna. Durante la nascita del primo ed unico figlio ha avuto tre giorni di doglie, soffrendo moltissimo. Questo le lasciò una grande paura della gravidanza che la condusse a ricorrere all’aborto, la pratica più pericolosa e viziosa di tutte. Essendo la Luna in Scorpione fu frequente il caso di concepimenti e la grande paura che nutriva per il parto la spinse ad usare mezzi per distruggere il feto. 

Agli occhi di Dio ella divenne un’assassina. Il continuo abuso le produsse in seguito un dannoso caso di avvelenamento del sangue che le rovinò la salute e la rese invalida. Dato che per anni si era nutrita con cibi molto ricchi, il suo sistema era sovraccarico di veleni e poiché Venere regola il sangue venoso e Giove quello arterioso ed entrambi sono afflitti, nella parte del corpo dove erano situati questi pianeti, Capricorno e Acquario, vennero attirate tutte le impurità. Nelle parti del corpo corrispondenti ai segni in cui Venere e Giove sono afflitti, vi è sempre pigrizia. Ivi si depositano di solito le ceneri. Cinque anni prima di morire, cioè nel febbraio del 1920, questa donna non fu più in grado di camminare. 

Non abbiamo potuto accertare la data esatta della sua morte ; tuttavia troviamo la Luna progredita in febbraio, in quadratura con i radicali Saturno e Luna. Pensiamo che tali segni siano i responsabili della morte del soggetto. 

Quale meravigliosa precisione ha la diagnosi per mezzo dei pianeti ! Ogni volta che questa donna incorreva in una seria malattia, cosa che avveniva di frequente, i parenti riportavano che si trattava di un caso di peritonite. Noi pertanto non trovammo alcuna afflizione nell’intestino tenue, ma seri disturbi agli organi genitali. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 20 - LA SPINA DORSALE 

#### N° 9 A - DISTURBI ALLA SPINA DORSALE - Femmina, nata il 21 giugno 1899 alle ore 5,3° A.M. 

Questo oroscopo è il tema natale di una giovane donna, figlia di ricchi genitori, come indicato dal Sole che è il governatore della 2a Casa, in trigono col Giove. Considereremo dapprima il calibro mentale essendo questa la prima considerazione da farsi in tutte le cause di infermità. Il Sole si trova nella 12a Casa, mostrando che in un certo senso lo spirito è imprigionato. Il Sole si trova in congiunzione con la Coda del Drago, che ha un’influenza saturnina e tende ad instaurare un’ulteriore ostruzione. Queste condizioni privano la vita della sua gioia e riempiono l’anima di malinconia e timore, tristi presentimenti e pensieri di mali imminenti. 

Marte in quadratura con la Luna, reggente della vita, mostra che vi è ribellione contro questo stato di cose. La quadratura di Mercurio con Venere, comunque, aumenta le tendenze che tolgono alla vita le soddisfazioni che può offrire. Il trigono del Sole con Giove e il sestile di Marte col Sole, Mercurio e Giove mitigano tali tendenze, dando un po’ di luce e di vita all’esistenza di questa povera anima. Gli agi che le furono procurati dalla ricchezza dei genitori - come indicato da tali aspetti - contribuirono a rendere la vita più tollerabile di quanto sarebbe stato altrimenti. 

Riguardo alla salute del soggetto, troviamo innanzi tutto il Cancro - segno debole - all’Ascendente. Quattro pianeti sono collocati nella 12a Casa, che in questo caso denotano il confinamento nel “letto del dolore”. Saturno, nella 6a Casa, in relazione con la salute, è sufficiente indicazione che la vita di questo individuo sarà di sofferenza. Saturno, il principale significatore a tale riguardo, indica che le infermità saranno ancorate molto in profondità nel corpo e saranno croniche. La Luna, che è il principale indicatore della salute in un oroscopo femminile, si trova entro un raggio di sei gradi dalla cuspide della 6a Casa, aggiungendo la sua testimonianza nella stessa direzione. Marte in quadratura con la Luna, vicino alla 6a Casa, fa che la nativa abbia la probabilità di soffrire operazioni. La congiunzione col Sole con la saturnina Coda del Drago, nella 12a Casa, rende tali operazioni molto pericolose, perché essa non ha la vitalità necessaria per resistere ad esse e recuperare. Inoltre, nel 1914 il Sole aveva progredito fino a raggiungere l’orbita di un parallelo col Saturno della nascita. Quindi a quell’epoca, questa persona aveva meno vitalità di quanta ne aveva avuta negli anni precedenti. Dato che la Luna venne a trovarsi in opposizione a Saturno nella 6a Casa, nell’ottobre 1913, possiamo dedurre che in quell’epoca la condizione di questa inferma divenne critica. 

Marte governa i muscoli e il segmento motore della spina dorsale. È in quadratura con la Luna, che governa il sistema nervoso simpatico, è anche in quadratura con Urano, che provoca movimenti spasmodici. È così evidente che i nervi sono colpiti e che la giovane donna non aveva il controllo sicuro delle proprie membra. Nettuno governa il canale spinale ed è in opposizione a Saturno, il pianeta dell’ostruzione. La configurazione si presenta nei segni Gemelli e Sagittario e nella 6a Casa. È perciò evidente che vi sono dei disturbi alla spina dorsale - ostruzione - come segnalato da Saturno. 

L’ostruzione è da riscontrarsi nella regione indicata dalla congiunzione di Nettuno, Sole e Coda del Drago fra i 24° e i 29° dei Gemelli, cioè la regione dorsale. I medici sono stati incapaci di diagnosticare questo caso e, è triste dire, questo è un male incurabile con qualsiasi mezzo fisico. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Esiste solo un metodo, cioè la dilatazione del canale spinale ottenibile con ripetute manipolazioni “dall’interno” con le dita materializzate dagli Ausiliari invisibili. Poiché questa giovane donna non si era rivolta a noi per una cura, avemmo il dispiacere di non poterla trattare ; però se il suo caso fosse stato affidato a noi, avremmo consigliato un guaritore con Scorpione alla cuspide dell’Ascendente in modo che Saturno non fosse in Cancro, né in Sagittario, lasciando che il guaritore ponesse se stesso sotto la direzione dei Fratelli Maggiori, i quali avrebbero perciò eseguito il lavoro. 

#### N° 9 B - DISTURBI ALLA SPINA DORSALE - Maschio, nato il 1° febbraio 1918 alle ore 12,30 A.M. 

Abbiamo qui l’oroscopo di un ragazzo che ha dei segni fissi in tutti i quattro angoli e il segno marziale dello Scorpione nell’Ascendente. Il nostro primo pensiero, osservando l’oroscopo per una diagnosi di malattia, è di trovare se vi è forza di volontà, per cui il paziente possa essere capace di dare la necessaria assistenza al guaritore, perché se egli ha perseveranza nel combattere per la sua vita, se seguirà le istruzioni dategli, allora il guaritore potrà contare su una certa collaborazione e il compito è più facile. Però nel caso di un paziente che abbia Saturno elevato nella 10a Casa, in congiunzione col Medio Cielo, in quadratura con l’Ascendente e con il segno ostinato e testardo dello Scorpione in Ascendente, il compito è doppiamente pesante. La riuscita di una cura effettuata contro l’ostinata volontà di un tale paziente potrebbe veramente esser considerata come un miracolo. 

Come regola invariabile noi osserviamo il pianeta malefico più potente nel fare una diagnosi attraverso l’oroscopo. Troviamo qui l’ostruttore e restrittivo Saturno in congiunzione col Medio Cielo, quindi in congiunzione e parallelo a Nettuno e in opposizione al Sole vivificatore. Saturno è nel segno solare del Leone e il Sole è nel segno di Saturno, l’Acquario. Quando i pianeti sono in ricezione mutua , cioè quando i loro segni sono scambiati, come Saturno e il Sole in quest’oroscopo, e specialmente se essi sono anche in angoli e segni fissi, allora possiamo aspettarci un motivo molto tenace e profondo di malattia. 

Nel “Messaggio delle Stelle” si dice che il Leone governa il canale spinale. In quest’oroscopo la cuspide della 10a Casa si trova a 10° del Leone e il Sole vivificatore è in opposizione con Nettuno, Saturno e il Medio Cielo. Possiamo trovare una maggiore afflizione di questa, specialmente con il Leone che governa la colonna vertebrale, e Nettuno il canale spinale, quest’ultimo contenente la fiamma dell’Ego della vita emanante del Padre? 

Allorquando troviamo tale spirito di fuoco ostruito da Saturno e dal Sole dobbiamo concludere che questa afflizione è il risultato di seri errori commessi in vite precedenti. Lo spreco dei fluidi vitali, l’abuso della facoltà generativa, è un peccato commesso contro lo Spirito Santo e apporta all’Ego la punizione più severa, come nel caso di questo ragazzo , che venne attratto verso genitori che erano gli strumenti adatti per dargli quel corpo che obbligasse lo spirito alla sofferenza per i peccati commessi in passato. E che futuro miserabile gli spetta ! Egli non ha mai parlato né camminato ; e deve venir alimentato, non avendo alcun dominio sopra il suo corpo. 

Sorge la domanda : Non c’è proprio speranza per questo ragazzo ? Sì, in un certo modo. Il pianeta della ragione ha soltanto un debole aspetto di semi-sestile con il Sole e Urano, perciò ci si deve attendere poco aiuto da questo settore dell’oroscopo. Però Marte, che è il reggente dell’Ascendente e della 6a Casa, ambedue governanti la salute è in qust’oroscopo, il pianeta più forte e con i migliori aspetti. Marte si trova nell’11a Casa, in Bilancia, in congiunzione con la Luna e in trigono con Giove, e possiamo pure dire che Marte è in sestile con Saturno, benché apparentemente fuori dell’orbita giacché Saturno è retrogrado e pertanto invia la sua influenza verso Marte. Possiamo anche attenderci che Marte riceva aiuto dal Sole vivificatore, l’orbita del Sole essendo più ampia di quella degli altri pianeti. Quando un paziente ha dei segni fissi ai quattro angoli e Marte in buon aspetto, farà maggiori sforzi per superare il male, più di altri che non hanno tali influenze. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Questo ragazzo dovrebbe essere posto sotto le cure di un infermiere che abbia Scorpione o Ariete nell’Ascendente e lontano dai genitori, perché la casa governata dal padre non è posto per lui. Con questo combinamento e con le cure e i trattamenti adatti egli potrebbe essere capace di acquistare almeno un controllo parziale del corpo e nutrirsi e camminare da solo ; però non sarà mai di mente troppo lucida e sarà sempre, in qualche modo, un peso per i genitori. 

#### N° 9 C - TUBERCOLOSI DELLA SPINA DORSALE - Femmina, nata il 17 marzo alle ore 7,04 A.M. 

All’Ascendente vi è il fiero e marziano segno dell’Ariete, con Marte, il reggente dell’oroscopo, nel proprio segno e in 1a Casa, dando grande energia e impulso. Marte è anche in opposizione con l’errabondo Urano, la qual cosa farà sì che questa giovane donna sarà incapace di usare della moderazione in ogni circostanza. Ella sarà pari ad un razzo, che viene scagliato con grande forza nell’aria ; non appena esso ha consumato la sua energia cade nuovamente sulla terra, senza vita, insensibile. Con il Sole, datore di vita, reggente della 6a Casa - che rappresenta le infermità - nel segno d’acqua negativo dei Pesci e posto nella 12a Casa delle malattie e la Luna nel segno comune di terra della Vergine, questa donna non ha vitalità sufficiente per resistere all’impulso della doppia influenza di fuoco dell’Ascendente e presto vedrà esaurire la sua forza e la sua robustezza. 

Mercurio è in sestile con Marte agendo dal segno fisso e mentale di Acquario. Ciò rende questa donna mentalmente molto rapida e attiva, ma a qualsiasi cosa prenda interesse lo fa con tanto impeto che il suo sistema nervoso ne soffre. Ciò è aumentato dalla quadratura di Mercurio con la sua ottava più alta, Nettuno in Toro. 

Il sole afflitto e intercettato nella 12a Casa in Pesci, indicherebbe un’infanzia molto infelice e ristretta e dato che la Luna, reggente della 4a Casa - la casa della madre - è afflitta, indica che la maggior parte delle restrizioni è causata da questa influenza. 

Negli insegnamenti Rosacroce si dice che in quest’esistenza noi costruiamo l’archetipo del corpo che avremo in un’esistenza futura e che siamo attratti da genitori che fisicamente, mentalmente e moralmente sono capaci di fornirci un corpo che riunisca le condizioni richieste da tale archetipo. In questo caso la giovane ragazza venne attirata da una madre egoista e nevrastenica, giacchè la Luna “afflitta” nella Vergine e in 6a Casa rappresenta la madre. La Luna colpisce pure l’intestino tenue, causando una deficiente assimilazione del cibo, che diminuisce la vitalità. Troviamo inoltre Saturno, il reggente della 10a Casa che rappresenta il padre, in quadratura con Venere nel proprio segno del Toro, che rappresenta la gola e il palato, indicando che al padre piaceva la coppa di vino : infatti era un ubriacone Ciò corrobora le indicazioni date dal Sole afflitto nell’Ascendente, cioè una vita sgradevole con molte privazioni durante l’infanzia. 

Ora vediamo come le afflizioni fra Saturno e Venere possono colpire la salute. Dato che il Leone è il segno che governa il cuore e la spina dorsale, Saturno - che provoca restrizione - allorché si trova in questo segno, in quadratura con Venere, che governa il sangue venoso, provoca una circolazione ostruita. Nel “Messaggio delle Stelle” è detto che Saturno nel Leone causa tendenza a curvatura e malattia della spina dorsale. Il corpo fisico è la controparte cristallizzata dei veicoli più sottili. Il corpo vitale tiene assieme gli atomi fisici. Questo corpo vitale, regolato dal Sole, circonda e compenetra il fisico. Quando in un oroscopo il Sole appare afflitto, il fluido vitale è ostruito e il corpo fisico si ammala, dato che questa forza invisibile conquista la sua entrata attraverso la milza, che è pure governata dal Sole. Perciò possiamo osservare prontamente che i fluidi vitali erano ostruiti sin dall’infanzia. 

La malattia della giovane era stata diagnosticata dai medici come tubercolosi della spina dorsale o morbo di Pott. Nei mesi di dicembre 1918 e gennaio 1919 ella ebbe a subire forti attacchi infiammatori alla spina dorsale ed ebbe diversi interventi chirurgici. Sarà molto difficile curare questa paziente a causa della sua grande impulsività e allo spreco della sua vitalità. Col Sole e la Luna afflitti nella 6a e 12a Casa, ella dissiperà la sua forza e si ribellerà alle restrizioni alle quali la si volesse sottoporre. 

Venere in 1a Casa in Toro, in trigono con Giove sulla cuspide del Medio Cielo e Nettuno in Toro in sestile col Sole, potrebbero darle una meravigliosa abilità musicale e la facoltà di comporre musica. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Il corpo fisico indebolito e la conseguente sofferenza addolciranno la sua indole e metteranno in evidenza il lato spirituale della vita. Nettuno sta formando un trigono con la Luna e come risultato questa ragazza potrebbe sviluppare il suo talento musicale di natura ispirata e spirituale che potrebbe portarla a un meraviglioso sviluppo animico. Quest’anima conseguirà in questa unica vita di sofferenza un progresso spirituale maggiore di quanto potrebbe raggiungere in tre esistenze comuni in perfetta salute. 

#### N° 9 D - INCAPACITÀ DI CAMMINARE - Maschio, nato il 18 gennaio 1919 a mezzogiorno 

In questa lezione cercheremo di dimostrare come un medico possa errare nella sua diagnosi, basandosi solo su sintomi e segni esteriori e come la scienza della diagnosi astrale possa comprovare l’esistenza di una debolezza funzionale fin dalla nascita. “Una catena è forte quanto lo è il suo anello più debole” ; è un’espressione proverbiale e così è esattamente con il corpo fisico. 

Molti anni possono trascorrere senza alcuna alterazione, apparentemente in buona salute, ma improvvisamente qualche cosa va male : un anello incomincia ad indebolirsi ; lo sforzo che abbiamo imposto al nostro fisico fa si che si manifesti attraverso questo punto debole. 

L’oroscopo è quello di un ragazzo col segno fisso del Toro all’Ascendente e col Sole in Capricorno sulla cuspide del M.C. 

Il Sole vivificatore non forma alcun aspetto, se si eccettua un semi-sestile (30°) con Marte e Urano, oltre alla sua congiunzione con il M.C., perciò il ragazzo non si può aspettare da questo pianeta molto aiuto. 

Troviamo Urano nel proprio segno dell’Acquario elevato in 11a Casa, in congiunzione e parallelo col dinamico Marte e in opposizione e parallelo all’ostacolante Saturno, che si trova nel segno fisso del Leone e nella 5a Casa. Troviamo anche la Luna nello stesso segno, in congiunzione con Saturno e in opposizione con Marte e Urano. 

Nel “Messaggio delle Stelle” è detto che Saturno afflitto nel segno del Leone dà tendenza a malattie della colonna vertebrale e a sclerosi spinale. La Luna governa il fluido sinoviale e con la sua afflizione da parte di Saturno, che regola la struttura ossea e i legamenti, e con la Luna e Saturno, ambedue nel segno del Leone, che regola la colonna vertebrale, dobbiamo pensare che la sede della malattia si troverà in quest’ultima regione. Saturno inaridisce e atrofizza. Perciò dovremmo pronosticare questo caso come una carenza di liquido sinoviale che lubrifica le vertebre, quindi una perdita di forze nei legamenti che connettono le ossa vertebrali. 

Il risultato è che questo bimbo, sebbene fosse apparentemente sano, ben formato e godesse di una salute discreta, era tuttavia incapace di reggersi sulle gambe. Egli non avrebbe camminato ogni qualvolta la governante avesse tentato di farlo stare in piedi. 

Quest’afflizione, che deriva da segni fissi, è la più difficile da curare, salvo che non intervenga un miracolo mediante una cura spirituale ; tuttavia, applicando un leggero trattamento con olio di oliva, massaggiando la regione spinale e un’accurata dieta vegetariana, il bambino potrà ricavarne un soddisfacente sollievo. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 9 E - INCAPACITÀ DI CAMMINARE - Maschio, nato il 13 dicembre 1868 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Questo oroscopo ci prospetta una diagnosi del tutto diversa. Non conoscendo l’ora di nascita usiamo uno schema semplice. In questo caso troviamo anche la Luna in congiunzione con l’ostacolante Saturno, ma nel segno del Sagittario, che governa le anche. Saturno è in congiunzione e in parallelo con Mercurio e in quadratura con Marte. 

Nel 1914, dopo un attacco di febbre tiroidea, quest’uomo era incapace di camminare senza l’ausilio delle grucce. Traballava e non si reggeva in piedi. I medici ritennero che tale debolezza dipendesse dal midollo spinale, mentre invece la diagnosi astrologica dice che si tratta di un prosciugamento del liquido sinoviale nelle giunture dell’anca. 

Quando il peso si sposta sulla regione pelvica (stando in piedi e chinandosi e mediante qualsiasi posizione forzata), le ossa pelviche si spostano fuori del loro sito e premono sul nervo sciatico che controlla il plesso sacrale e le gambe. Una pressione su tale nervo può causare quella che chiamiamo paralisi degli arti inferiori. 

Simile caso è però curabile. Un leggero assestamento eseguito dal medico osteopatico o da un chiropata eliminerà la pressione sul nervo sciatico. In questo caso possiamo vedere quale grande diversità esiste fra la diagnosi astrologica e quella medica. Il guaritore che ha cognizione dell’influenza dei pianeti e dei loro effetti sul corpo fisico riscontrerà una grande differenza in casi che presentano la medesima apparenza esteriore e gli stessi sintomi fisici. Molto utile è anche la conoscenza circa gli aggiustamenti che si possono effettuare al corpo. 

***** 

### Capitolo 21 - FEGATO E VESCICHETTA BILIARE 

#### N° 10 A - IL FEGATO - Maschio, nato il 6 marzo 1831 alle ore 4,00 P.M. 

Abbiamo qui l’oroscopo di un uomo col segno fisso e di fuoco del Leone in Ascendente e con l’ostruente Saturno nella 1a Casa in Leone. 

Ogni volta che Saturno è collocato in un angolo, in un segno fisso e vicino all’Ascendente, la sua influenza è molto più distruttiva che altrove, specialmente se questo segno fisso è il Leone, che regola il cuore. Vi è allora da aspettarsi che la persona sarà carente di vitalità. Ciò specialmente nella casa di quest’uomo, poiché troviamo Saturno in quadratura con il dinamico Marte. Esso nella sua caduta è vicino alla cuspide della 10a Casa, dove dalla sua influenza distruttiva risulta il massimo danno, particolarmente perché troviamo questi due pianeti affliggenti e forti nei segni di Leone e Toro, due dei segni più potenti nel presente oroscopo. Questi pianeti sono di natura opposta : Saturno è freddo e umido, mentre Marte è focoso e secco. In conseguenza dobbiamo attenderci una sofferenza per il corpo. 

Il Sole, reggente dell’Ascendente, si trova nell’8a Casa nel segno negativo dei Pesci, in quadratura con la Luna ; questo è di nuovo un segno di energia deficiente e mancanza di vitalità. 

Vediamo ora come agiscono queste afflizioni. La 10a Casa indica il padre e Marte in Toro, accanto alla cuspide del Medio Cielo, afflitto da una quadratura con Mercurio e Saturno, indicherebbe la morte del padre per causa accidentale. All’età di 12 anni, il padre venne ucciso dalla caduta di un albero, lasciando la madre e tre piccoli figli senza un soldo. Ciò obbligò il ragazzo più grande, del quale stiamo delineando l’oroscopo, a cercare di guadagnare denaro per aiutare la famiglia a vivere. Trovò da sistemarsi quale aiutante-fabbro nelle vicinanze ; alla tenera età di 12 anni fu dunque costretto ad eseguire il lavoro di un uomo, maneggiando il pesante martello da fabbro. Come conseguenza le valvole cardiache non si svilupparono pienamente. Egli soffrì per anni e ogni volta che raggiungeva una certa sicurezza economica, la sua salute lo obbligava ad abbandonare il lavoro e a cercare di cambiare clima per rimettersi. Alcuni medici diagnosticarono i suoi disturbi come tubercolosi, altri come asma. Egli aveva tutti i sintomi dell’asma, ma tali periodi di indisposizioni andavano e venivano. Durante i freddi invernali era costretto a letto per un certo tempo, con congestione polmonare. 

Qui osserviamo l’effetto dell’afflizione del Sole in quadratura con la Luna, dai due segni comuni di Pesci e Sagittario. Troviamo inoltre Mercurio nel segno fisso dell’Acquario, in opposizione a Saturno e in quadratura con Marte in Toro, “la gola”, che provocherà la tendenza a soffrire di qualche contrazione nervosa della trachea. 

Abbiamo dunque trovato i pianeti afflitti indicanti disturbi alle valvole del cuore e debolezza polmonare ; l’uomo però morì per un ascesso al fegato. Dove troviamo l’indicazione di un disturbo al fegato ? Marte in Toro è “in esilio”. Questo pianeta è il più forte dell’oroscopo, perciò Marte può essere considerato, di fatto, il reggente della vita in questo oroscopo. Quando si trova nel segno che governa la gola, dà il desiderio di stuzzicare il palato e una sete che spesso induce a eccedere nel bere. In questo caso troviamo Marte in sestile col Sole e in trigono con Nettuno. Nettuno governa e talvolta predispone all’uso delle droghe. Questa influenza si manifestò come un desiderio anormale di bere caffè forte. Invece di spegnere la sete con l’acqua, l’uomo beveva caffè freddo in notevole quantità. 

Anche Marte in Toro dà un appetito anormale, indicando una persona assai propensa alla ghiottoneria. Con la diminuita vitalità a causa dell’afflizione al cuore e la scarsa ossigenazione dei polmoni, egli non poteva eseguire lavori manuali, perciò era incapace di smaltire l’eccesso di cibo. 

!!!!!!!!!!!!!!!!!!!!!!!!!!!!!!!!!!!!!!!!!!! 

Di conseguenza il povero fegato era costretto a lavorare oltre misura, divenendo ricettacolo dei veleni prodotti dall’eccesso di cibo, che non poterono venire assorbiti dal sangue. Giove regola il fegato ; troviamo Giove in congiunzione e in parallelo con Urano in 6a Casa (malattie) e in parallelo con la Luna. Naturalmente il fegato funziona con pigrizia ed era sovraccaricato. Se l’uomo avesse vissuto normalmente, avrebbe potuto raggiungere un’età assai avanzata, malgrado le afflizioni planetarie, perché con Marte elevato e in sestile col Sole, la Luna in sestile con Giove e con segni fissi agli angoli, non vi era ragione che egli morisse in età prematura. 

#### N° 10 B - CALCOLI BILIARI - Maschio, nato il 13 novembre 1885 alle ore 8,52 P.M. 

Giudicheremo innanzitutto la condizione mentale per poter meglio apprezzare lo stato fisico del nostro paziente, Giacché le qualità di base e la disposizione mentale hanno un’influenza determinante sul modo che le diverse persone hanno di vedere le loro infermità e dobbiamo essere preparati a risolvere e comprendere le loro idee per ispirare fiducia. 

Mercurio governa la 3a Casa, che domina la mente inferiore. Il suo parallelo con Saturno, il pianeta ostacolante, frena questo volubile costituente della personalità e conferisce profondità, ma questo aspetto tende anche a vedere solo il lato oscuro delle cose ; i risultati sono perciò pessimismo e malinconia. Marte, nel segno mercuriano della Vergine, in quadratura con Mercurio, rende il nativo cinico e facile alla collera. 

Saturno in Cancro, segno dello stomaco, ci mostra che la digestione è ostacolata. La sua opposizione con Venere e la quadratura di entrambi con Urano in Bilancia mostrano che anche la circolazione venosa è interferita, particolarmente quella delle vene renali, che trasportano il sangue dai reni (Urano in Bilancia) e la parte del sistema della vena porta che trasporta il sangue dallo stomaco (Saturno in Cancro) al fegato. Saturno governa la vescica biliare e la sua posizione in Cancro, in quadratura con Urano nel segno dei reni (Bilancia) mostra che vi è concrezione di sedimenti in questi organi. Come l’argilla, mediante il calore della fornace, si indurisce e diventa mattone, questo sedimento viene trasformato in calcoli biliari e renali dall’azione ostacolante di Saturno quando l’ira è provocata da Marte. La rabbia interiore impotente e il sentimento di vendetta che cerca di esplodere, il covare le offese invece di calmare la collera e presto dimenticare, per quanto difficile possa essere, sono la vera causa di una delle più penose malattie di cui soffre la carne. 

Il trigono di Giove con Nettuno mostra la via della liberazione per mezzo di un appello alla natura superiore, giacché qui vi è una benevolenza di base che possiamo invocare. Naturalmente bisogna ricorrere a trattamenti fisici, ma per quanto essi possano risultare di effetto per il tempo presente, sono solo dei palliativi, poiché non vi potrà essere una cura reale finché il paziente non cambi attitudine mentale. Dalla continua rabbia interiore si formeranno dei nuovi calcoli in sostituzione di quelli eliminati o sciolti per merito delle cure. 

Primo dovere del guaritore astro-terapeutico è quello di far comprendere un tale fatto in modo profondo al paziente. Il danno fatto nel presente caso potrà essere corretto solo coltivando la serenità. Ma se una configurazione simile risulta nell’oroscopo di un bambino, si devono avvertire i genitori, in modo da sradicare e non favorire questa caratteristica, altrimenti essa farà presa sul bimbo o la bimba che cresce. È sempre meglio la prevenzione che la cura. Non è mai sufficiente aiutare le persone a recuperare la salute, il nostro scopo principale dovrebbe essere quello di insegnare loro come vivere in armonia con le leggi dell’amore e della vita, in modo da non essere mai ammalati. Finché non comprenderemo ciò in modo profondo e lo praticheremo, saremo ancora manchevoli della maggior parte del nostro privilegio. 

Una persona con Ascendente in Scorpione dev’essere la nostra prima scelta cercando un guaritore per questo caso ; uno con Toro verrebbe subito dopo. Nessuno però dovrebbe avere Saturno nei gradi e segni corrispondenti alle case 1a e 6a del paziente. I trattamenti sia fisici che mentali, dovrebbero essere fatti in un’ora del Sole. Saranno di grande aiuto forti dosi di olio di oliva e copiose bevande di acqua calda. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 10 C - CALCOLI BILIARI - Maschio, nato il 23 aprile 1850 

È l’oroscopo di un giudice della Corte Suprema, di cui non abbiamo potuto accertare l’ora di nascita, ma da avvenimenti della sua vita pensiamo che alla cuspide dell’Ascendente vi sia il Capricorno. Benché lo scrivente non abbia mai incontrato personalmente questa persona, da indizi del suo ambiente egli dev’essere nato circa alle ore 9,30 o 10 P.M. 

Ciò collocherebbe Giove e la Luna nel M.C. o vicino ad esso, oppure nella 9a Casa, ciò che corrisponderebbe al suo carattere, perché dalle indicazioni fornite dai suoi amici, era un giudice giusto ed efficiente. 

Egli aveva molta disarmonia nella propria casa, cosa che potrebbe essere indicata da Saturno e Urano in Ariete nella 4a Casa, che descrivono la moglie come brontolona, impertinente e sempre fuori di casa. Saturno si trova in quadratura con Marte in Cancro, in 7a Casa, ciò che è un’altra manifestazione di disarmonia e di lotta con la moglie. 

Questo giudice soffrì anche molto a causa dei vizi del suo unico figlio, che sprecava il suo tempo nel bere e in una vita immorale, spendendo il denaro con il sesso opposto. Ciò è indicato dalla posizione di Venere nella 5a Casa, che governa i figli e i piaceri. Venere è molto forte nel segno del Toro, che governa il palato, ed è anche in sestile con Marte in Cancro, segno quest’ultimo che governa lo stomaco. 

Le persone con Ascendente in Capricorno e col reggente Saturno afflitto, hanno la tendenza a vedere sempre il lato oscuro della vita e a ruminare e meditare su ciò e quando Saturno è in quadratura con Marte vi è molto temperamento, ma non di natura esplosiva. 

Gli individui nati sotto il segno del Capricorno, come regola generale, non possono perdonare o dimenticare. La collera repressa, coltivata per anni, cristallizzerà la bile nella vescichetta biliare, che avrà la tendenza a formare piccoli calcoli, causando un intenso dolore mentre vengono eliminati. 

Il giudice soffrì di calcoli per circa 20 anni. Intorno al 1894 Saturno in progressione si avvicinò ad una quadratura esatta con Marte radicale, cosa che segnò l’epoca in cui iniziò il formarsi di tali calcoli. 

Il paziente trapassò alla vita superiore il 1° gennaio 1916 quando Saturno in transito ebbe raggiunto la quadratura col Saturno radicale. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 10 D - CALCOLI BILIARI - Femmina, nata il 14 dicembre 1855 alle ore 10 A.M. 

È questo l’oroscopo di una donna che ha l’Ascendente in Capricorno e il reggente, Saturno, in 5a Casa, in quadratura con l’infiammatorio Marte. 

Da un certo numero di oroscopi nei nostri archivi di pazienti che hanno sofferto per calcoli biliari abbiamo notato che essi avevano saturno e Marte in congiunzione o in quadratura. In questo oroscopo Saturno è nella casa che governa i figli, cioè nella 5a Casa e in quadratura con Marte nell’8a Casa. 

I dolori e le sofferenze di questa donna furono dovuti alle offese causate dai figli avuti dal marito nel primo matrimonio, cioè dai figliastri. Da notare come ciò sia chiaramente indicato da Mercurio e dal Sole nell’11a Casa, che governa i figliastri, in quadratura con Nettuno, governante nella 2a Casa. 

L’ira e la disarmonia entrarono nella sua casa a causa delle finanze del marito e, come d’abitudine nei capricorniani, i quali non perdonano e non dimenticano, questa donna covò il rancore dentro di sé fino a pagarne lo scotto nel 1903 quando fu colpita da attacco di calcoli biliare ripetutosi circa 14 anni dopo, intorno al 1917. 

Nel 1903 la Luna progredita si trovava in Sagittario e nel 1917 in Gemelli. Non è segnata la data esatta della malattia, ma l’opposizione e la congiunzione della Luna progredita con Saturno registrerà senza dubbio il termine esatto. 

La malattia accennata precedentemente è una delle più dolorose e affliggenti. Spesso i calcoli, assumono consistenti dimensioni, non riescono a fuori uscire dal canale biliare per raggiungere il duodeno, perciò vi rimangono imprigionati fra le pareti ostruendo il passaggio. Ne deriva una sofferenza intensa. 

Un rimedio sicuro e benefico è di aver pronto un mezzo bicchiere d’olio d’oliva e il succo di un limone. Svegliarsi alle 3 del mattino e bere l’olio d’oliva, seguito dal succo di limone. Evitare la prima colazione e mangiare pochissimo durante il giorno. 

Ripetere la cura per tre notti consecutive e il terzo mattino prendere un purgante. Eccellenti risultati hanno dato anche i sali di Epsom nella dose di un cucchiaio. Se con ciò non si eliminassero i calcoli, ripetere la cura dopo circa due o tre settimane. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 22 - LA CIRCOLAZIONE 

#### N° 11 A - PALPITAZIONI DI CUORE - Femmina, nata il 24 aprile 1862 a mezzanotte 

L’Ascendente in questa mappa del cielo è occupato dal segno saturnino del Capricorno, con Saturno, il reggente, intercettato in 8a Casa. Quando troviamo il reggente della vita situato così debolmente e afflitto, possiamo presumere si tratti di una persona assai propensa a cadere vittima delle circostanze, invece di dominarle ; un individuo che permette ai pianeti di governarlo invece di essere lui a dominare gli astri. Allorché Saturno è afflitto nella casa delle limitazioni, il soggetto è assai malinconico e triste, sempre in contemplazione del lato oscuro della vita, e se soffre fisicamente molto facilmente, come i verginiani, cede alla malattia. 

Dovunque Saturno, il pianeta dell’ostruzione, si trovi nell’oroscopo, possiamo aspettarci del male e delle sofferenze. In questo caso lo troviamo nel segno della Vergine, che governa l’intestino tenue, in congiunzione col pianeta Giove, che regola la circolazione arteriosa. Giove ha anche reggenza sopra le ghiandole surrenali. La secrezione di queste ghiandole è necessaria per dare tono al sangue, e allorquando è ostacolata da Saturno, possiamo attenderci che il sangue arterioso ne sia perturbato. 

Ma noi non giudichiamo soltanto da Saturno e dalla sua influenza. Troviamo il pianeta Venere, governante il sangue venoso, in congiunzione con la Luna, che regola i fluidi sinoviali, i lubrificanti del corpo. 

Venere e la Luna sono in opposizione a Giove e Saturno. Quale sarà, dunque l’effetto sul corpo provocato dalle afflizioni dei quattro pianeti suddetti ? Data l’influenza restrittiva di Saturno possiamo attenderci dei disturbi nella circolazione arteriosa. La circolazione venosa è pure ostacolata, per cui non v’è libertà nello scorrere del sangue e l’effetto è uguale a quello che si avrebbe se si ostruisse una corrente d’acqua : diventa torbida e piena di erbacce velenose. Dobbiamo quindi presumere una contaminazione e stagnazione del sangue. 

Dal nostro cibo estraiamo una certa dose di minerali che durante l’infanzia possono venire utilizzati alla formazione delle ossa, ma quando abbiamo raggiunto lo sviluppo naturale e il corpo utilizza soltanto una piccola quantità di tali minerali per la crescita, prendendone in eccesso, si depositano nelle giunture e nella corrente sanguigna, aderendo alla superficie dei piccoli vasi sanguigni, nello stesso modo che accade all’interno di una pentola in cui stia bollendo dell’acqua. Se la circolazione è buona e il sangue può circolare nelle arterie e vene in modo naturale, il deposito è molto leggero ; ma nell’età avanzata e quando la circolazione è indebolita, questo minerale viene depositato nel sangue, provocando ciò che comunemente è noto come sclerosi o indurimento delle arterie. In questo caso le pareti dei vasi sanguigni sono coperti da un deposito di sostanze minerali dure, per cui l’afflusso sanguigno è impedito, i muscoli e le giunture si fanno rigide e dolenti e gradualmente, dato che tale condizione diventa cronica, l’individuo perde l’uso delle braccia e degli arti, col risultato di invalidità cronica. 

In questo oroscopo troviamo Giove e Saturno posti in Vergine, segno che governa l’intestino tenue. Questo stretto tubo, benché la sua lunghezza varii dai sei ai sette metri, è arrotolato in un piccolo spazio nella regione addominale. È foderato da una mucosa con piccoli vasi a forma di linguetta che contribuiscono alla digestione e all’assorbimento degli elementi del cibo, distribuendo poscia i vari minerali estratti dal cibo entro i fluidi bianchi e rossi del corpo. Se la mucosa e questi villi dell’intestino sono ostruiti da Saturno, come nel caso di questa donna, la cui Luna è anche in opposizione con questo pianeta ostruttore, allora la secrezione della linfa e del chilo, i fluidi bianchi del corpo, è ostruita e perciò il sangue riceve poco nutrimento. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Questa donna soffre molto di palpitazioni al cuore, mal di testa, pressione alta e un dolore costante alla schiena e alle membra. L’irritazione o la collera generano un eccesso di sangue verso il cuore ; i vasi sanguigni si trovano ingombrati, e si ha un impedimento alla libera circolazione e si producono allora delle palpitazioni, una forte tensione sanguigna, un’affluenza di sangue alla testa e diversi altri disturbi. 

Ora, quale rimedio possiamo dare per tale condizione ? 

Prima di tutto consiglieremo una dieta semplice e molto leggera con pochissimo amido, meno zucchero, ma più cipolla cruda, lattuga, spinaci, ecc. Tenere sempre liberi gli intestini e massaggiare il corpo con fregamenti asciutti effettuati con un paio di guanti da bagno ogni mattina appena alzati e alla sera prima di coricarsi. Sfortunatamente una donna col Sole senza aspetti, come in questo caso, (ad eccezione di un semisestile con Nettuno) e con pianeti affliggenti in Vergine e in Pesci, non farà nessuno sforzo per star meglio. Per costoro è molto più facile e presenta minori inconvenienti il lasciarsi andare verso l’invalidità. 

#### N° 11 B - CIRCOLAZIONE PIGRA - Femmina, nata il 9 aprile 1851 alle ore 1,58 A.M. 

Come d’abitudine, giudichiamo dapprima la mentalità di questa inferma. Ariete, il segno della testa, ha più pianeti di ogni altro, e due di questi sono malefici. Anche se ciò fosse tutto, sarebbe già abbastanza lamentevole e indicherebbe caratteristiche poco buone ; ma l’afflizione di Saturno in Ariete con il Sole, la Luna, Mercurio, Urano e Giove, ci dice che il soggetto è persona doppia e della quale non ci si può fidare, indifferente agli obblighi morali di verità e giustizia. E nemmeno ci si può meravigliare che tali caratteristiche mentali, così pronunciate, abbiano un effetto marcato sulle funzioni fisiche, specie se le afflizioni sono tutte in segni cardinali. 

Saturno, il pianeta dell’ostruzione, rende questa donna subdola e sospettosa a causa della congiunzione con Mercurio e della quadratura con la Luna ; gli stessi aspetti la proteggono dall’essere “scoperta”. La medesima configurazione ostruisce la corrente della forza nervosa, creando un intorpidimento di ambedue i sistemi nervosi : volontario e simpatico, governati rispettivamente da Mercurio e dalla Luna. Il principale campo di attività di Saturno è da ricercarsi nel nervo pneumogastrico, che normalmente è saturnino e opprimente nella sua azione sul cuore, sullo stomaco e su altri organi vitali. La congiunzione di Saturno col Sole è aggravata dal fatto che essi sono in parallelo, situati nel primo segno cardinale - Ariete - che governa la testa, in quadratura con la Luna nel secondo segno cardinale, Cancro, che governa lo stomaco, e in opposizione a Giove nel terzo segno cardinale, Bilancia, che governa i reni. Se non fosse per il trigono di Marte con la Luna e la posizione del Sole nel suo segno di esaltazione, Ariete, sarebbe stato molto difficile mantenere la vita in questa natura così severamente afflitta. 

Questa persona ha una circolazione sanguigna pigra ; soffre di indigestione e di stitichezza nervosa a causa delle afflizioni planetarie suddette, tuttavia ciò è lungi dall’essere il male peggiore. La congiunzione dei pianeti in Ariete (la testa) e la loro opposizione a Giove, che governa la circolazione arteriosa, mostrano chiaramente come i nervi e i vasi sanguigni siano ostruiti nella parte più importante del corpo : la testa. Come conseguenza si ha una scarsità di elementi nutritivi con i quali costruire i vari organi, e un accumulo di rifiuti. Noi tutti sappiamo che uno stomaco ammalato reagisce sugli occhi e se consideriamo l’effetto del Sole e Saturno in Ariete in quadratura con la Luna in Cancro non c’è da meravigliarsi se ambedue gli occhi sono coltpiti dall’ostruzione saturnina nota con il nome di cataratta. 

Un guaritore nato sotto il segno del Toro sarebbe il più adatto per trattare questo caso e occorrerebbe far capire molto chiaramente alla paziente che la franchezza e la stretta aderenza alla verità sono assolutamente necessarie per guarire. Anche se a tutta prima si risentisse, alcune considerazioni esposte in forma gentile e con tatto, volte a farle osservare questi errori e gli effetti che ne conseguono, apporteranno probabilmente un cambiamento. Un atteggiamento religioso della mente scioglierà la tensione nervosa, permettendo una maggiore libertà alle funzioni organiche. Si devono somministrare alimenti crudi nella misura massima che l’inferma può sopportare, giacché gli eteri che tale cibo contiene sono necessari per nutrire e costruire i nervi. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Le cipolle sono uno dei fattori principali per questa nutrizione e l’ananas non ha rivali come stimolatore della digestione. Ma in questo caso i fattori fisici, benché di importanza vitale, sono di secondaria importanza in confronto ai benefici che deriveranno dal dovuto apprezzamento dei fattori morali che hanno provocato il male e, dall’adeguata comprensione della necessità assoluta di modificare l’atteggiamento mentale prima di poter raggiungere un sollievo permanente. 

Il guaritore non deve disperare né pensare che conseguire questo sia come pensare che il leopardo possa cambiare le macchie della pelle, giacché le afflizioni derivano da segni cardinali e perciò possono essere rimosse. Sono necessarie riflessione ed energia per studiare come avere successo e ingannare, ma se questa energia viene rivolta verso il bene, sarà un fattore di eguale forza nell’apportare la luce della verità sulla vita della paziente e nel far sì che tale luce illumini anche gli altri. 

(Questa delineazione è la diagnosi fatta nel 1915. Il risultato del 1919 è dato nell’oroscopo n° 2- BX di pag. 42 N. d. E.) 

#### N° 11 D - VENE VARICOSE - Femmina, nata il 17 gennaio 1875 alle ore 7,00 A.M. 

Questa donna ha il segno saturnino del Capricorno nell’Ascendente, con il reggente della vita, Saturno in Acquario, che è il “domicilio” di questo pianeta e dove è molto forte. Essendo nella 1a Casa e perciò angolare e in segno fisso, possiamo considerare Saturno come il pianeta che ha la più forte influenza sulla vita e sulla salute del soggetto. 

Troviamo che Saturno è in aspetto di quadratura con l’infiammatorio Marte. Quest’ultimo pianeta è sulla cuspide del Medio Cielo e anch’esso angolare ; si trova nel proprio segno dello Scorpione, dov’è molto forte. Marte è in quadratura con lo spasmodico Urano, che si trova nel segno del suo “esilio”, il segno fisso del Leone e anche angolare in 7a Casa. Di conseguenza sarà molto difficile vincere e fermare questi tre pianeti malefici, situati con tale potenza in segni fissi e negli angoli. 

Marte nel Medio Cielo dominerà le azioni di questa donna, ed essendo in quadratura con l’irrequieto ed impaziente Urano, la inclinerà a un’attività sociale eccessiva. Con l’egotismo proprio dei nati sotto il segno del Capricorno, accresciuto dall’influenza del Sole e di Mercurio nella 1a Casa in Capricorno, in quadratura con Giove e Nettuno, questa donna aspirerà a brillare in società. Ciò sarà certo, poiché Venere si trova nel segno attivo del Sagittario e nell’11a Casa che governa le amicizie. Con Venere in sestile a Saturno, ella mirerà a primeggiare in giochi e affari di società, nei quali entrerà con tutto l’impulso della natura di Marte-Urano. 

I capricorniani non sono molto robusti e con il Sole e Mercurio nell’Ascendente in Capricorno, afflitti dalla quadratura di Giove e Nettuno, questi ultimi pianeti, essendo in segni marziani che conferiscono l’impulso, questa donna è incline a dissipare la sua fortuna, col risultato di un cedimento fisico nella parte organica più debole. 

In quest’oroscopo le maggiori afflizioni si trovano nella regione delle ginocchia - Capricorno - e nella parte inferiore delle gambe (Acquario), provocando una dilatazione delle vene. Le varici sono causate da interferenze nella circolazione venosa, risultante dal superlavoro dei muscoli e dei nervi di certe parti del corpo. 

Poiché Venere è il pianeta che ha i migliori aspetti, è esente da afflizioni e si trova nel segno dei viaggi, Sagittario, in 11a Casa, quella delle amicizie, in trigono con Urano e in sestile con Saturno e quest’ultimo con Marte in posizione assai forte, vicino al Medio Cielo, indica che la paziente era entusiasta tanto dei giochi quanto dell’invitare a feste i propri amici. La Luna ha degli aspetti molto buoni col Sole e con Mercurio e si trova nel segno venusiano del Toro in 4a Casa, cioè quella che governa l’ambiente familiare, dove questa signora è molto prodiga nei suoi intrattenimenti. Lo sforzo che ne consegue apporta un’eccessiva fatica per il cuore. 

Urano in Leone, in quadratura con Marte e in opposizione con Saturno, indica un disturbo organico del cuore, e causa sgorghi spasmodici di sangue attraverso l’aorta. L’interferenza con il flusso naturale del sangue attraverso il cuore causerà una perturbazione nelle vene e in altre parti del corpo colpito, come nel presente caso dove riscontriamo una dilatazione delle vene nella parte inferiore delle gambe. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Questa donna si rivolse al nostro Reparto Guarigione nel settembre del 1920, mentre era in cura medica in un ospedale, dopo aver subito una seconda operazione per vene varicose. A quel tempo Venere progredito aveva raggiunto una congiunzione col Sole radicale e anche la Luna progredita si trovava in quella parte dell’oroscopo. Sole, Mercurio e Saturno, per transito, erano in congiunzione nel segno della Vergine, il segno della salute. 

Il transitante Saturno era in quadratura con Venere radicale, che portò all’ultimo attacco e fu responsabile dell’operazione alla quale si sottopose. I casi comuni di vene varicose possono essere alleviati e anche curati con delle fasciature e con l’abbassamento della pressione, in modo da fare ritornare più normale la circolazione sanguigna. Comunque, quando come nel presente caso viene adoperato il bisturi, la cura è impedita. 

#### N° 11 E - CIRCOLAZIONE LIMITATA - femmina, nata il 13 aprile 1862 

L’oroscopo non riporta l’ora di nascita, ma dato che la medesima è spesso poco esatta, a meno che non si abbiano dei dati con cui correggere l’oroscopo, raggiungiamo quasi lo stesso grado di certezza usando una mappa semplice e diagnosticando solamente dai pianeti e dai segni. Con questo metodo si può ottenere una diagnosi abbastanza sicura. Solo se occorre attendere le crisi per poter aiutare il paziente a superare un periodo critico è necessario avere l’ora di nascita. Ciò è anche richiesto per poter osservare la Luna progredita e gli aspetti dei pianeti in transito. 

Qui troviamo Saturno, il malefico, in congiunzione con Giove nel segno della Vergine. La Vergine è il segno naturale della 6a Casa, perciò governa in modo esteso la salute e le malattie. Troviamo che le persone che sono governate soprattutto dalla Vergine sono inclini a pensare molto alla loro salute e spesso divengono ipocondriache. Allorché parecchi pianeti si trovano in questo segno, possiamo rintracciare la causa della malattia aiutandoci con questa parte dell’oroscopo. L’intestino tenue è l’organo che distribuisce il nutrimento, dove la maggior parte del cibo, dev’essere inviata alle varie parti del corpo tramite il sangue. Gli intestini sono per il corpo quello che la caserma è per l’esercito. Perciò la Vergine è necessariamente una parte importantissima dell’oroscopo. 

Giove è il pianeta che regola la circolazione arteriosa e il glicogeno del fegato e Saturno ha dominio sulla vescichetta biliare e sul nervo pneumogastrico, il più importante di tutti i nervi, che spinge le sue diramazioni fino alle tre più importanti parti del corpo : allo stomaco, al cuore e ai polmoni. Questi pianeti, nel nostro caso, disturbano la distribuzione e la digestione del cibo nell’intestino tenue dovuta all’indolenza della vescichetta biliare nel fornire il necessario quantitativo di bile e attraverso una peristalsi alterata. Come conseguenza i piccoli vasi sanguigni che sono distribuiti su tutta la superficie intestinale interna, vengono privati del loro nutrimento e la corrente sanguigna diviene insufficiente e pigra, provocando anemia. 

Ciò è particolarmente vero in quanto troviamo anche Venere, che governa il sangue venoso, afflitto da una quadratura di Urano, questi pianeti si trovano nei segni comuni di Pesci e Gemelli. Urano è pure in quadratura con Saturno e Giove. Ciò interferisce sull’ossigenazione del sangue, poiché questo passa attraverso i capillari dei polmoni. 

Prima della metà della vita queste afflizioni si possono esprimere tramite raffreddori, congestioni polmonari e mestruazioni dolorose. Ma dopo tale epoca, quando il corpo comincia a risentire il peso degli anni, queste afflizioni provocano anemie, arteriosclerosi e pressione sanguigna elevata. La paziente ha sofferto dei tre ultimi disturbi e all’età di 60 anni si trovò paralizzata dal lato destro. Ella ebbe pure dolori di testa che le davano vertigini. 

Un medico e un guaritore dovrebbero consigliare a questa donna di non prendere stimolanti come caffè, tè, ecc.. Di grande beneficio sarebbe uno stimolo dato da frizioni cutanee, usando un paio di guanti da bagno, da farsi mattino e sera e strofinando il corpo fino a farlo diventare rosso e si riscaldi. Tenere la mente sgombra da eccitamenti e tormenti, adottando una dieta vegetariana accuratamente scelta e bevendo molta acqua pura fra un pasto e l’altro. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 11 F - ANEMIA PERNICIOSA - Femmina, nata il 12 agosto 1886 alle ore 5,00 A.M. 

Useremo questa carta celeste per imprimere nella mente dello studioso la grande necessità di consigliare agli infermi di attenersi a una dieta adatta. Il novanta per cento di coloro che soffrono e sono di salute malferma non sono ammalati per mancanza di cibo, ma piuttosto a causa di combinazioni sbagliate di cibo e dal suo eccesso. 

Questa donna aveva il segno fisso del Leone nell’Ascendente e il Sole, il reggente, sulla cuspide della 1a Casa. Troviamo l’ostacolante Saturno in esilio nel segno del Cancro, che governa lo stomaco. Venere, il pianeta che governa la circolazione venosa, è in congiunzione con Saturno e in opposizione alla negativa Luna, che è nel suo esilio nel segno saturnino del Capricorno. Dato che Saturno e la Luna sono entrambi in esilio e in ricezione mutua, il potere malefico di questi due pianeti è molto aumentato. L’opposizione cade nella 6a Casa, quella delle malattie, e nella 12a Casa, quella degli ospedali, della “reclusione”, dell’esilio o della rovina propria. Possiamo ben vedere come questa povera anima sia stata essa stessa responsabile della sua perdita di salute. È stata per anni invalida in un letto a causa di una paralisi, impossibilitata ad usare le gambe. I medici avevano diagnosticato il suo male come arteriosclerosi. 

Troviamo Giove, che governa la circolazione arteriosa, afflitto dalla congiunzione con Urano in Bilancia, e Venere, che governa la circolazione venosa, è in quadratura con Marte, questi ultimi due pianeti essendo rispettivamente nel segno dei reni e dello stomaco. Anche Marte è in quadratura con la Luna nella casa della malattie, la 6a . Con queste afflizioni planetarie allo stomaco vi è tendenza a mangiare troppo. L’opposizione di Venere e della Luna conferisce grande desiderio per i liquidi e per i dolci e Saturno procura desiderio intenso per cibi non naturali e per prodotti di pasticceria, amidi, ecc. 

Il corpo di questa paziente era simile ad una stufa riempita di carta : quando la carta viene bruciata produce un forte calore, ma tale calore non dura e la stufa si riempie presto di cenere. 

Con Saturno in Cancro vi è mancanza di succo gastrico nello stomaco. Il Leone è in ascesa e Mercurio e il Sole sono nell’Ascendente in sestile con Marte. Tali posizioni danno un’insolita quantità di energia, ma anche la tendenza a dissiparla. Quando il corpo è diventato logoro e stanco, lo stomaco non può digerire il cibo, cosicché se si è ingerito troppo cibo avviene la decomposizione, specie se il pasto è consistito in alimenti disarmonici. Nel caso presente lo stomaco, già di per sé debole, è stato rimpinzato di cibo in sovrabbondanza e subito dopo di acqua fredda o tè caldo zuccherato, col risultato di produrre una fermentazione di tutto questo nello stomaco, cosa che invece di nutrire il corpo, si rivelò un veleno. All’età di 24 anni questa povera donna era invalida. Il suo corpo era pieno di ceneri e siccome aveva la circolazione venosa e quella arteriosa del tutto alterata, era impossibile che il sangue si conservasse puro. Ella dissipava la sua energia e non riuscì a moderarsi in alcuna maniera ; si abbandonò a ogni genere di eccessi : nel mangiare, nel divertirsi, nel lavoro mentale. Di conseguenza il corpo non fu in grado di espellere le ceneri accumulate per effetto del nutrimento eccessivo male dosato. 

Se si fosse messa in contatto con un medico che le avesse prescritto una dieta opportunamente scelta e razionale e che non le avesse somministrato dei narcotici velenosi, le sarebbe stata risparmiata molta sofferenza. L’uomo spesso si indebolisce in mezzo all’abbondanza, sovraccaricando il suo stomaco, ma lasciandolo affamato per difetto di assimilazione, come fu il caso di questa signora. Ella viveva per soddisfare il proprio appetito, ma non dava al corpo cibi che formassero un sangue puro. Le sue articolazioni divennero rigide, il corpo dolente e in pochi anni divenne invalida ; ora è confinata in un ospedale. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Qualora fosse stata ricoverata in un ospedale dove le avessero somministrato i cibi in base a una dieta scientificamente stabilita, avrebbe potuto ridiventare una donna utile. 

Quando ci troviamo di fronte a degli esseri così sfortunati, è nostro dovere, per noi che aspiriamo a diventare guaritori e ausiliari dell’umanità, di compiere ogni sforzo per guidarli nella giusta direzione. 

#### N° 11 G - REUMATISMI E SANGUE IMPURO - Maschio, nato il 14 agosto 1912 alle ore 1,30 P.M. 

Questo è l’oroscopo di un ragazzo avente in Ascendente il segno marziano dello Scorpione e con il reggente della vita, Marte in 10a Casa, in sestile con l’Ascendente e in congiunzione con l’acquea Luna. Quando troviamo una congiunzione molto stretta fra un pianeta igneo e infiammante e uno freddo e acquoso, come nel presente caso, specialmente nel segno della Vergine, che è il segno naturale della 6a Casa, governante le malattie, possiamo attenderci che si tratti di un punto di partenza di una malattia, dato che fuoco e acqua creano vapore. 

La Vergine è il segno che governa l’intestino tenue e gli intestini appartengono agli organi principali della digestione, assimilazione e distribuzione del cibo. L’infiammante Marte in questo segno provoca infiammazione agli intestini. Dato che Marte si trova in congiunzione con la Luna, quest’ultima avendo la reggenza sui vasi linfatici, possiamo attenderci che le ghiandole e i vasi linfatici saranno disturbati nelle loro funzioni. Questi organi sono il mezzo di comunicazione fra le cellule del corpo e il sangue. Non solo essi trasportano parte del nutrimento del cibo al sangue, ma fungono anche da purificatori, prendendo una parte del materiale di scarto e trasportandolo dove viene eliminato dal corpo attraverso gli organi di escrezione. Allorché la Luna è afflitta da Marte in Vergine, possiamo attenderci un’infiammazione degli organi linfatici, che sono in grado di funzionare in modo da aiutare il sangue nel suo lavoro. La Luna governa il chilo o fluido bianco, che è stato estratto dal cibo attraverso le villosità dell’intestino tenue. Ciò si frammischia alla linfa e passa nella circolazione. Questi liquidi bianchi, che sono così necessari nel lavoro di nutrizione del sangue, sono, nel caso di questo ragazzo, ostruiti. 

Abbiamo comunque ancora un’altra afflizione che impedisce la purificazione della corrente sanguigna. Saturno, l’ostacolante, si trova nel segno dei Gemelli, e questo segno governa i polmoni. Saturno è in opposizione al pianeta Giove, che governa la circolazione arteriosa, e in quadratura con Venere, che governa la circolazione venosa. I polmoni sono i ventilatori del corpo. Entro i piccoli capillari di questi organi passa l’aria pura, facendo sì che il sangue venga ossigenato e aerato. L’ossigeno puro passa attraverso le celle d’aria polmonari, viene esalato il velenoso biossido di carbonio, cosicché il corpo viene liberato da una grande quantità di veleni. Quando troviamo Saturno nel segno dei Gemelli, specie se questo pianeta è afflitto da Giove e Venere, dobbiamo aspettarci che il sangue sia impuro e malsano, poiché Saturno, l’ostacolante, staziona alla porta del sistema respiratorio, impedendo ad una parte dell’aria di immettersi nei polmoni e conservando entro il corpo una parte del biossido di carbonio. 

Con queste afflizioni planetarie possiamo diagnosticare che ci troviamo di fronte ad un caso di sangue impuro e anemico, con tendenza all’infiammazione intestinale, che impedisce un’appropriata assimilazione e distribuzione del nutrimento. 

Il ragazzo soffrì, all’età di otto anni, di pustole ed eruzioni cutanee. Poiché la Luna governa il liquido sinoviale, possiamo vedere come la congiunzione di Marte con la Luna abbia causato reumatismi e abbassamento o dilatazione dell’arco della aorta, una indicazione che Marte bruciava gli oli che erano necessari per lubrificare le giunture delle gambe e dei piedi, in modo che potessero muoversi agevolmente. 

Peccato che i genitori non avessero conoscenza della scienza astrologica ! Qualora l’avessero avuta, si sarebbero resi conto di queste afflizioni planetarie e con una dieta accurata, molta aria pura ed esercitando delle respirazioni profonde, al ragazzo sarebbero state evitate molte sofferenze. Secondo tutte le indicazioni si presenterà una tubercolosi polmonare se trascureranno la salute del ragazzo lasciando che si esponga al freddo, poiché con Saturno afflitto da Venere e Giove in segni comuni, egli si è abituato a respirare solo superficialmente, cosa che porterà a disturbi polmonari. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 11 H e 11-I - REUMATISMI 

(Useremo due oroscopi per dimostrare come i pianeti posti in segni differenti possano produrre gli stessi sintomi, le vere cause del male essendo diverse). 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 11-H - Donna nata il 16 marzo 1865 ; non è indicata l’ora di nascita. 

Troviamo l’ardente e discordante Marte in congiunzione con l’irrequieto Urano nel segno nervoso dei Gemelli (braccia e spalle) e in quadratura con il datore di vita, il Sole, e con Mercurio, che sono in congiunzione nel segno acqueo dei Pesci. Marte e Urano sono pure in opposizione a Giove, che governa il sangue arterioso, e Giove è in quadratura con il Sole e Mercurio. 

La paziente ha avuto sempre dei disturbi a causa della circolazione ostruita, specialmente nelle braccia e nelle gambe. Le afflizioni spesso agiscono per mezzo delle quadrature e delle opposizioni. Come esempio di ciò troviamo assai alterata l’assimilazione nell’intestino tenue. 

Venere, il pianeta che regola la circolazione venosa, è in opposizione con la Luna, che troviamo nel segno marziano dello Scorpione, che governa le eliminazioni, l’ano, l’uretra e gli organi genitali. Saturno, il pianeta dell’ostacolo, si trova in Bilancia ( i reni) e trovandosi nell’ultimo grado del segno, impedisce l’eliminazione tramite gli ureteri, ossia i piccoli condotti che trasportano l’urina dai reni alla vescica. 

Con tale serie di ostacoli che impedisce l’eliminazione dei materiali di scarto e con la cattiva assimilazione del cibo, possiamo meravigliarci se questa donna, raggiunta l’età della menopausa, soffriva fisicamente e il sangue divenne così pigro e impuro da provocare reumatismi ? Il suo corpo era rigido, aveva quasi l’impossibilità di muoversi e soffriva specialmente alle braccia e alle spalle. 

#### N° 11 - I - Uomo nato il 6 dicembre 1870 alle ore 7,30 P.M. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Vi sono quattro pianeti nel segno del Sagittario in 5a Casa, che governa i piaceri e i gusti. Il Sole, che governa l’Ascendente, e Venere, che governa la casa delle amicizie, sono in congiunzione e in quadratura con l’impulsivo e discordante Marte, che denota che l’individuo ama godersi la bella vita. La sua debolezza per l’alcool e le donne è stata la sua rovina. Egli ha soddisfatto le sue voglie ed ora sta certamente pagandone il prezzo. 

Giove nel segno nervoso dei Gemelli, afflitto dall’opposizione dell’ostacolante Saturno e del nervoso Mercurio, in quadratura con l’incendiario Marte nel segno della Vergine, l’intestino tenue, sono degli indici simili a quelli dell’oroscopo 11-H. L’individuo soffriva di torpori alle braccia e alle mani. Il grande sforzo imposto all’organismo e allo stomaco, in particolare hanno dato origine alla nevrite, dato che sia la circolazione venosa, sia quella arteriosa, sono afflitte dai segni governanti il sistema nervoso. Le istruzioni date a questi due pazienti sono pressoché uguali : seguire una dieta vegetariana semplice, esente da carne, alcool e cibi piccanti, prendendo invece molti vegetali crudi, specie lattughe e cipolle. La cipolla è un tonico nervino meraviglioso e un grande purificatore. Se presa alla sera, a stomaco vuoto, sotto forma di sandwich, purificherà reni e fegato rinforzando il sistema nervoso. È raccomandabile un massaggio mattino e sera con guanti da bagno per aprire i pori della pelle e stimolare la circolazione. Nel caso 11-H tener puliti intestini e reni e prendere del cibo che agisca direttamente sul fegato e sui reni. 

### Capitolo 23 - LEBBRA 

#### N° 12 A - LEBBRA - Uomo, nato l’11 settembre 1885 alle ore 1,00 A.M. 

Gli autori pensano che gli oroscopi 12-A e 12-B, di due fratelli, daranno agli studiosi e lettori una lezione utilissima per la diagnosi della malattia, dimostrando che malgrado le cause di base e le apparenze esteriori, i due casi siano di natura simile, mentre sono invece molto diversi se diagnosticati scientificamente. 

Ambedue le volte i familiari si rivolsero alla Sede Centrale per la guarigione della terribile malattia che aveva colpito i due fratelli. 

Nell’oroscopo 12-A troviamo il segno acqueo del Cancro in Ascendente, con l’ostacolante Saturno vicino alla cuspide e in quadratura con Urano in Bilancia. Abbiamo due pianeti che, per posizione e aspetto, indicano una malattia eruttiva del sangue e segnalano i due punti dove viene generato il veleno cioè Cancro, lo stomaco, e Bilancia, i reni. 

Saturno in Cancro interferisce sull’azione peristaltica così necessaria per il mescolamento e la demolizione del cibo nello stomaco. Saturno ha pure tendenza a prosciugare i fluidi del corpo e quando si trova in Cancro - segno della sua caduta - questo pianeta è debole e perciò molto cattivo. Urano è l’ottava superiore di Venere e come Venere regola la natura morale nei piani inferiori, così Urano governa l’equilibrio della morale nei piani più alti. Urano si trova nel segno di Venere in Bilancia, afflitto da una quadratura di Saturno ; indicherebbe che una mancanza di equilibrio morale è grandemente responsabile dell’indisposizione fisica del paziente. 

Urano governa la ghiandola pituitaria o ipofisi. Questo piccolo organo, ben protetto in un osso a forma di culla entro il cervello, consiste in due piccoli lobi, anteriore e posteriore. Il lobo anteriore ha governo sul sesso o forza creativa e sulle fibre nervose, mentre il lobo posteriore contribuisce al controllo della circolazione dei fluidi del corpo, specie la circolazione renale. Con Urano in Bilancia, che governa i reni, in quadratura con l’ostacolante Saturno ed ambedue in segni cardinali, perciò con segni impulsivi in tutti gli angoli, vi è da attendersi degli eccessi. Con Marte, il pianeta dell’impulso e dell’energia dinamica, in 1a Casa in Cancro, in quadratura con i pianeti del piacere e dell’autoindulgenza, Venere e la Luna (Venere essendo fortemente situata nel proprio segno della Bilancia e la Luna essendo governante dell’Ascendente, in quadratura nella propria casa) possiamo concludere che quest’individuo, a causa dei suoi desideri eccessivi, indulgeva nei piaceri dei sensi in misura tale da rendere incoordinate le funzioni della ghiandola pituitaria. Dato che tale ghiandola regola l’assimilazione del cibo e che Saturno e Marte sono afflitti nel segno dello stomaco (Saturno in Cancro conferisce gusti e appetiti anormali, mentre Marte in Cancro indica ghiottoneria) dobbiamo ritenere che questo individuo sia capace di fare del suo corpo una cloaca. 

Con Venere e Luna in congiunzione e in quadratura con Marte in Cancro nell’Ascendente e con Saturno nella cuspide dell’Ascendente, ci si può aspettare una persona sciatta e trascurata, che non si cura della pulizia del corpo e dei luoghi in cui si muove e vive ; da ciò la mancata eliminazione dal colon, reni e pelle dei veleni tossici, cosa che alla fine causa eruzioni cutanee. 

La pelle si fece secca e insensibile in quanto il corpo pituitario alimenta la pelle tramite l’aiuto della ghiandola tiroidea. Quando tali ghiandole vengono estenuate da eccessi sensuali, le condizioni della pelle, come pure quelle della circolazione generale del corpo, sono assai alterate e la loro funzione è piuttosto imperfetta ; la mentalità ottusa e le energie della mente e del corpo vengono disperse. Il risultato di tutto ciò fu la lebbra. 

Questo terribile morbo apparve per la prima volta dopo il diluvio, quando la vegetazione era scarsa e Noé e la sua famiglia per cibarsi dovettero mangiare la carne. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Questo, insieme con gli eccessi e la degenerazione relativa alle funzioni creatrici, fu la causa che fece sì che questa malattia fosse tanto comune fra gli antichi Israeliti e fra gli Egizi. 

Tale malanno venne classificato come immondo e quelli che ne furono colpiti venivano condannati all’ostracismo ed esclusi dalla chiesa. 

Effettivamente è un male causato da abitudini malsane e antigieniche di vita e solo coloro che, come nel caso di quest’uomo, sono ghiottoni e non curanti delle buone abitudini personali, ne vengono colpiti. 

Analizzeremo nella pagina seguente l’oroscopo 12-B per illustrare un’altra fase di questo male. 

#### N°12 B - LEBBRA - Maschio, nato il 19 marzo 1896 alle ore 7,50 P.M. 

All’epoca degli antichi Israeliti la lebbra era considerata una malattia speciale inviata all’uomo da Dio quale segno del Suo dispiacere per alcuni grandi peccati commessi ; era ritenuta un’orribile malattia morale. Quelli che ne erano colpiti venivano separati dagli altri dai sacerdoti che officiavano cerimonie di purificazione per la cura di coloro che soffrivano di questo male immondo. 

In questo oroscopo abbiamo indizio di depravazione morale e sporcizia. Saturno è retrogrado in Scorpione, segno che governa le parti segrete, gli organi genitali. Saturno è in quadratura con Marte, che si trova in Acquario, domicilio di Saturno. Anche Urano è retrogrado e nel segno dello Scorpione. 

Questi tre pianeti : Saturno, Urano e Marte sono in ricezione mutua ; Marte è in un segno di Saturno e Saturno e Urano sono in un segno marziano. Urano è in parallelo con Marte e in opposizione alla Luna e tutte e due, Urano e Luna, si trovano nei loro segni di esaltazione, in angoli e segni fissi. 

Questi sono perciò ambedue forti per posizione e segno, quindi molto potenti nelle loro afflizioni. Quando Saturno affligge Marte dallo Scorpione e Urano affligge Marte e la Luna dal segno del sesso, possiamo subito diagnosticare il caso come malattia venerea, ma era di natura così maligna che si credeva fosse lebbra, giacché tutti i sintomi esteriori lo indicavano. Alcune forme di malattie veneree si danno la mano con la terribile lebbra. 

Se la corrente sanguigna è impura, si infetta il sistema ghiandolare ; questo, a sua volta, interferisce sul metabolismo del corpo intero. 

Anticamente i Giudei non usavano medicine per curare questa malattia immonda. Sostenevano che essa respingeva ogni desiderio di grazia e di vita spirituale. Unica erano perciò le preghiere e le purificazioni spirituali. 

Nel Vangelo di S. Matteo, cap. 8, troviamo : “Quando Cristo scese dalla montagna, una grande moltitudine lo seguiva. E venne a Lui un lebbroso, implorandolo : Signore, se tu vuoi puoi sanarmi. E Gesù tese la mano e lo toccò dicendo : Voglio che tu sia sanato. E immediatamente egli venne purgato dalla lebbra.” 

!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 24 - PARALISI 

#### N° 13 A - PARALISI - Femmina, nata il 22 agosto 1899 alle ore 1,00 P. M. 

Questa giovane donna è colpita da paralisi alle braccia e alle gambe. Notiamo innanzi tutto che tale condizione è data dalla Luna che, per una donna, è la particolare significatrice della salute. È nei Pesci, che governano i piedi, in quadratura con Saturno, il pianeta dell’ostacolo, posto in Sagittario, il segno dominante le anche. In tal modo è colpita l’intera regione delle estremità inferiori. La Luna è anche in quadratura con Nettuno e la Coda del Drago saturnina, che sono posti in Gemelli, il segno che governa le braccia. 

Il Sole, datore di vita, è in quadratura con Urano in Sagittario e con l’Ascendente, e queste afflizioni sono tutte molto potenti, dato che il Sole e la Luna sono entrambi angolari, l’uno vicino al Medio Cielo e l’altra vicinissima al Nadir. In tal modo nell’oroscopo natale sono segnate tendenze e disturbi alle braccia, alle gambe, all’idropisia, alle paralisi e a malattie perniciose. 

Tali condizioni si manifestarono quando il paziente raggiunse il 18° anno di età. A quell’epoca il Sole, per progressione, raggiunse 16° 33’ della Vergine ; era allora in quadratura col radicale Saturno. Ciò fece sorgere la debolezza latente col risultato di una graduale perdita di controllo delle estremità, cosa che lasciò la paziente prostrata. 

Nettuno in congiunzione con la Coda del Drago saturnina nei Gemelli, il segno che governa i polmoni, causa l’asma e la Luna afflitta nei Pesci procura la tendenza ai gonfiori idropici, che si sono poi manifestati. Ella si trova perciò ora nella condizione critica di una probabile malattia incurabile. 

Tuttavia è degno di nota che le afflizioni vengono tutte da segni comuni, e questo è, per l’astrologo, un raggio di speranza, perché quando il Sole ha passato i punti critici, le afflizioni possono venir curate e la paziente potrà riprendere l’uso delle gambe e delle braccia, anche se non in completa efficienza. 

Nel frattempo dovrebbe essere fatto ogni sforzo per riattivare la circolazione, manipolando e massaggiando gambe e braccia. Una dieta di latte fresco, che contiene una dose elevata di etere e di vegetali crudi che le procureranno dei sali minerali, è sicuramente di grande beneficio ; occorre aiutare le estremità a rimanere in forma e prevenire un’atrofia, cosicché, passate le presenti afflizioni planetarie, il sestile del Sole radicale e di Giove potranno rimettere in sesto la circolazione. 

Questa paziente potrà essere curata meglio da un guaritore che abbia Ariete e Leone uscenti e il cui Saturno non faccia parte della 1a o della 6a Casa della paziente. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 13 B - PARALISI E ARTERIOSCLEROSI - Maschio, nato il 9 febbraio 1855 alle ore 9,00 P.M. 

Notiamo dapprima le qualità mentali del paziente. La Luna è in congiunzione con la Coda del Drago, influenza saturnina, e Mercurio è in quadratura con Saturno. In tal modo i due significatori della mente sono afflitti da un influsso ostacolante e da malinconia, agente anche su Marte e Venere tramite la quadratura di Saturno. Saturno inoltre è collocato nella 9a Casa, nel segno mentale dei Gemelli. Così vi è ben poca gioia per questa persona ; tutto il mondo le appare nero e triste ; affronta ognuno e ogni cosa con tristezza e sfiducia ed è sempre esitante nell’agire in qualsiasi direzione nel timore di incappare in calamità. 

Questo atteggiamento mentale è la causa di tutti i suoi disturbi, giacché colui che abbia simili pensieri di paura e di preoccupazioni non potrà mai godere buona salute. Quanto più contenti ed ottimisti siamo, tanto più agiamo da magneti per le cose buone ; diveniamo quello che la gente dice “persone fortunate”. Al contrario, l’atteggiamento assunto da tale persona non può che arrecare disturbi e avversità. Quest’uomo pensa di essere perseguitato dalla sorte e da un esame superficiale può essere vero, ma il guaio è che egli scambia effetti per cause. Il primo lavoro di un guaritore sarebbe di fargli conoscere questo fatale errore e di insegnargli a sorridere o tentare almeno di sorridere. 

Proprio perché il buon umore agevola la circolazione e l’eliminazione conservando la salute, il cattivo umore crea la cristallizzazione ostacolando l’eliminazione delle scorie, cosa a cui fa seguito una cattiva condizione fisica. 

Nel corpo di questo paziente vi sono tre punti colpiti dall’influenza saturnina. In primo luogo vi è Saturno nel segno dei Gemelli, che governano i polmoni ; Saturno è in quadratura con Mercurio, Marte e Venere e in tal modo ostacola l’eliminazione dell’acido carbonico e impedisce l’appropriata ossigenazione del sangue. La Luna, che ha il governo particolare sui fluidi del corpo, è nell’ultima parte dello Scorpione, in congiunzione con la Coda del Drago. In tal modo possiamo prevedere disturbi urinari, depositi e ostruzioni nella vescica. Il Sole e Giove sono in Acquario. Urano è in quadratura con Giove e la Luna è in quadratura col Sole. Gli effetti relativi si manifestano nel segno opposto, Leone, che governa il cuore. Il Sole è anche parallelo ad Urano e perciò l’azione del cuore è molto instabile, la circolazione povera, il sangue è avvelenato e appesantito dal materiale di scarto che non può venire eliminato regolarmente attraverso i canali opportuni. Si deposita, perciò, sulle pareti delle arterie, cosicché col passar degli anni viene a crearsi la condizione nota come indurimento delle arterie e il corpo diventa asciutto ed emaciato, l’arteriosclerosi. 

Il tema astrologico è l’orologio del destino che segna il tempo in cui le tendenze impresse al momento della nascita stanno per manifestarsi. Nell’agosto del 1910 la Luna aveva raggiunto la sua sede radicale. Tale configurazione incitava all’azione la congiunzione radicale della Luna con la Coda del Drago, come pure la sua quadratura col Sole radicale che la sua opposizione al radicale Urano. Pertanto la malattia che da anni era in preparazione prese un serio avvio e cominciò a costituire un forte ostacolo per il nativo. Nel gennaio del 1912 la Luna progredì verso l’opposizione di Saturno radicale e formò la quadratura con Marte e Mercurio, rianimando e portando così alla condizione prevista nell’oroscopo natale. Marte e Mercurio governano il sistema nervoso. Marte ha il dominio sui nervi motori e Mercurio sui nervi sensoriali. La suddetta afflizione progredita venne ad impedire il flusso vitale lungo i nervi e paralizzò il corpo. 

Giove si trovava in parallelo al posto radicale del Sole durante il 1912-14 e la condizione del Sole progredito a Marte, nel gennaio 1914, servì a dare più energia. Queste afflizioni avrebbero dovuto essere prontamente captate. Il paziente avrebbe dovuto vivere all’aperto, possibilmente in una fattoria, seguire una dieta ricca di burro e, soprattutto, sforzarsi di essere ottimista e allegro. 

Questo sarebbe stato il miglior modo di aiutare l’ammalato. 

Con delle manipolazione ai nervi della spina dorsale si sarebbe potuto probabilmente ridare vita alle estremità paralizzate e ricuperare un certo grado di salute, grazie agli aspetti favorevoli sopra menzionati. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 13 C - PARALISI FACCIALE - Femmina, nata il 13 aprile 1912 alle ore 9, 00 A.M. 

Questo oroscopo è di una giovane con il segno acqueo e cardinale del Cancro all’angolo orientale e con l’ardente Marte in congiunzione con l’Ascendente. Marte è in quadratura con Venere e in trigono con la Luna, la Luna essendo il governante dell’Ascendente. Marte è il dominatore della 6a Casa, che ha dominio sulla salute ; di conseguenza dobbiamo considerare Marte come l’indicatore della salute. 

Marte in Cancro afflitto da una quadratura di Venere, e Venere nel segno marziano dell’Ariete, indicherebbe un goloso, un individuo che per il fatto di nutrirsi di cibo troppo succulente, soffre di indigestioni e infiammazioni allo stomaco. 

Nettuno in Cancro, afflitto da una quadratura del Sole e di Mercurio, tende a provocare disturbi nervosi o cattiva nutrizione. Ma questa giovane donna avendo gli organi digestivi in buone condizioni ha goduto ottima saluta. La congiunzione di Marte con l’Ascendente in Cancro e in quadratura con Venere non ha avuto molta influenza sulla sua salute. 

La nascita di questa bambina era stata predisposta nelle condizioni più pure e nella maniera più accurata. I genitori vi si erano preparati ancor prima del concepimento, dato che desideravano attirare la nascita di un Ego avanzato e puro. Durante tutto il periodo prenatale la madre ebbe le maggiori cure e la piccina era stata amata in questo mondo fisico da genitori puri ed evolutivamente progrediti. Era una creatura meravigliosa : sana, felice, mentalmente assai superiore alla media dei bambini della sua età. 

Nell’estate del 1922 venne colpita da frequenti emorragie nasali e da forti mali di testa. Vennero consultati i più esperti medici che fecero quanto possibile per individuarne la causa, ma invano. I muscoli della parte destra del viso cominciarono a rilassarsi e alla fine subentrò una paralisi facciale che ne deturpò la bellezza. Dopo aver tentato con ogni mezzo di guarire la piccina, i genitori la portarono a fare un viaggio in California, sperando che l’aria marina e la lieve altitudine le sarebbero state benigne, cosa che in una certa misura avvenne. 

Avendo letto i trattati di astrologia dei Rosacroce ed essendo informati del nostro metodo di cura e di diagnosi, visitarono la Sede Centrale con la speranza che la scrivente fosse capace di diagnosticare e di alleviare il loro dolore. Tale speranza venne realizzata. Non appena si venne a contatto con l’aura della piccina, la scrivente si sentì spinta a stendere la bimba supina e di far scorrere la mano sulla sua colonna vertebrale. Pur non essendo osteopata, né chiropata, trovò delle imperfezioni nella regione delle vertebre cervicali superiori e al centro della regione dorsale. 

Durante questa diagnosi, che chiameremo intuitiva o spirituale, i genitori rimasero ad osservare in silenzio ogni movimento della scrivente, scambiandosi, di tanto in tanto, delle occhiate. Quando venne detto loro che la colonna vertebrale era irregolare, il padre intervenne affermando che era invece a posto, ma quando gli fu chiesto se fosse stata, per caso, manipolata, ammise che lui e la moglie avevano praticato la chiropatia da quasi due anni. Alla domanda se entrambi fossero intervenuti sulla bimba con i loro esercizi, lo ammisero timidamente. Il risultato fu che i nervi motori ricevettero una sollecitazione esagerata. 

Tramite la meravigliosa tastiera che è la colonna vertebrale con i suoi 31 nervi spinali, la manipolazione di un abile operatore può indebolire o stimolare quasi ogni parte del corpo, mentre colui che non sia sufficientemente esperto può provocare delle sofferenze indescrivibili. Questo era il caso della bella bambina. I genitori che l’avevano amata tanto, che le avrebbero sacrificato la loro vita, per ignoranza le avevano manipolato più del necessario i nervi della spina dorsale, eccitandoli a lavorare oltre misura. Fatto il danno, non furono in grado di porvi rimedio. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Prendiamo i governanti della 4a e 10a Casa per indicare i genitori. Nettuno è il dominatore dei Pesci, che si trovano nel Medio Cielo, e Mercurio è il dominatore della Vergine, che si trova nella cuspide della 4a Casa. I suddetti due pianeti sono in quadratura reciproca. Marte ascendente indica accidenti, lesioni, ecc. : Marte è in quadratura con Venere in Ariete (la testa). I segni cardinali agiscono l’uno sull’altro. Le parti afflitte dalle quadrature, come da Ariete (testa), Cancro (stomaco) sono in recettività mutua. 

Ma se i nervi dello stomaco possono essere stati troppo stimolati, mandando in tal modo un flusso eccessivo di sangue alla testa, che causava l’emorragia nasale, l’intervento di un opportuno, abile osteopata o chiropata avrebbe potuto, con pochi trattamenti, rimediare al malanno. 

Gli Ausiliari Invisibili dei Rosacroce, materializzando una mano, possono eseguire la stessa cosa. 

#### N° 13 D e 13 E - PARALISI - Maschio, nato il 25 marzo 1876 alle ore 2,00 A.M. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Per questa lezione useremo l’oroscopo di un uomo e di una donna che hanno delle afflizioni nei segni comuni, per poter illustrare come un paziente può soccombere al male e diventare invalido, mentre un altro, avente molti più pianeti affliggenti, li supera acquisendo, in tal modo, l’abilità di vivere una vita attiva e proficua. 

Faremo prima la diagnosi dell’oroscopo 13-D, dove troviamo il segno comune del Sagittario nell’Ascendente, con il governante Giove, retrogrado, e nel proprio segno nell’11a Casa, in trigono col Sole datore di vita, ma in quadratura con l’Ascendente e in congiunzione con la Testa del Drago, che ha un’influenza gioviana, in sestile con Marte e Venere, in trigono con Giove. 

Queste configurazioni dovrebbero, in quest’oroscopo, conferire maggiore vitalità ed essere un potente fattore per la salute. Ora, perché un uomo con così poche afflizioni è diventato un invalido ? 

Troviamo solo due afflizioni pregiudizievoli per la salute : Saturno in quadratura con Giove e Venere in congiunzione con Marte in Toro, ambedue in quadratura con Urano in Leone. Ma con un segno comune nell’Ascendente, la volontà dell’uomo non era abbastanza forte per resistere alle tentazioni indicate da Venere in congiunzione con Marte in Toro (laringe :Toro rappresenta pure gli organi generatori, in opposizione con Scorpione) e in quadratura con Urano. Eccessi nel bere e nel mangiare finirono per intaccare la purezza del sangue, cosa che peggiorò la circolazione arteriosa. Saturno in un segno comune, in quadratura con Giove, pure in un segno comune, Sagittario, che ha il governo della regione sacrale, segna che il 5° nervo lombare e i nervi sacrali non funzionavano regolarmente. Naturalmente si ebbe come conseguenza la paralisi delle estremità inferiori. L’uomo del segno comune segue naturalmente la linea di minore resistenza e viene trascinato nell’invalidità. 

L’oroscopo 13-E, di una donna, ha il segno fisso del Leone nell’Ascendente e Marte è sulla cuspide dell’Ascendente, ma in questo caso troviamo il governatore, il Sole e anche la Luna, afflitti dall’opposizione di Nettuno e dalla quadratura di Urano. Venere, che regge la circolazione venosa, è nel segno comune della Vergine, in quadratura con l’ostacolante Saturno in Sagittario, la casa di Giove ; Sagittario regge altresì la regione sacrale. Un nativo con Marte dinamico in Ascendente nel segno fisso e impulsivo del Leone, è pieno di energia e di ambizione e, naturalmente, userà molto di questa forza in violenza di carattere ; per questo suo temperamento impulsivo dissiperà molta della sua vitalità. Con la circolazione ostacolata da Saturno nella regione sacrale, perché questa donna non dovrebbe soffrire di condizioni simili a quelle del maschio dell’oroscopo 13-D ? 

Nell’oroscopo del maschio troviamo condizioni indicanti persona flemmatica, mentalmente pigra. Con la Luna e Mercurio nei Pesci, rispettivamente in sestile a Venere e a Marte, nonché un trigono di Giove col Sole e con la Luna, ogni cosa venne a lui senza grandi sforzi. Fu attratto particolarmente verso le persone della 5a, 7a e 10a Casa, cioè gente di teatro, attori di cinema, musicisti, ecc., che lo spinsero verso una vita di piaceri. Troviamo che la donna dell’oroscopo 13-E, piena di volontà ed ambizione, desiderando guarire e aiutare l’umanità, si avviò verso la professione medica. Ella dovette però lottare costantemente per conservare in efficienza le sue articolazioni, evitando il pericolo che divenissero rigide e dolorose. Con Saturno che ostacola la circolazione nella regione sacrale ella soffriva molto alle articolazioni delle spalle, dei piedi e delle anche. Venere e Giove afflitti da segni comuni danno la tendenza a paralisi alle estremità degli arti inferiori, ma con un segno fisso all’Ascendente la nativa non soccomberà. Perciò, quando si fa la diagnosi di un male, occorre sempre osservare il segno ascendente e gli aspetti del Sole, della Luna e del reggente dell’Ascendente. 

Colui che soffre delle afflizioni sopra indicate dovrebbe aver cura di badare che la circolazione sia normale, osservando una dieta molto leggera e semplice, facendo molta ginnastica e massaggiando energicamente le estremità mattina e sera con un paio di guanti da bagno. Così facendo si allontanerà il pericolo della paralisi. 

#### N° 13 F - POLIOMIELITE (paralisi infantile) - Maschio, nato il 7 luglio 1909 alle ore 2,00 A.M. 

Esamineremo qui gli aspetti “simpatici” dei pianeti nei segni cardinali. Nell’oroscopo in esame è insita una lezione interessantissima illustrante la simpatia e l’antipatia intercorrente fra i pianeti quando sono posti in segni che siano in quadratura o in opposizione reciproca. 

L’oroscopo di questo giovane ha il segno comune dei Gemelli nell’Ascendente, con Mercurio, Venere, Nettuno, il Sole, Marte e la Testa del Drago tutti in Cancro, il segno che governa lo stomaco. Quattro di questi pianeti, cioè Mercurio, Venere, Nettuno e il Sole, sono in opposizione ad Urano e in quadratura con Saturno. Il Sole è in parallelo con Urano e Nettuno ; Urano e il Sole sono in quadratura con la Luna in Bilancia nella 6a Casa. 

Da un primo esame possiamo diagnosticare dei disturbi allo stomaco, giacché con Venere in congiunzione con Mercurio, Nettuno e il Sole afflitti in Cancro possiamo attenderci una digestione difficoltosa. Quando Nettuno è uno degli affliggenti, specie se, a sua volta, è afflitto da Saturno, vi è tendenza ad uno sviluppo irregolare ; gli organi colpiti spesso sono deformi, di dimensione inferiore a quella normale. 

Con Saturno in quadratura a Nettuno e Urano, Urano essendo nel segno del Capricorno che è in opposizione al segno governante lo stomaco, il bambino non poteva digerire il cibo, che spesso veniva espulso tale e quale come era stato ingerito. Poiché i genitori non conoscevano la causa di simile condizione, erano indulgenti, e all’età di due anni gli permisero di mangiare qualsiasi cosa egli chiedesse ; fin dalla tenera età gli venne perciò dato da mangiare del cibo solido. 

Con Nettuno nel segno dello stomaco, in quadratura con Saturno, e in opposizione ad Urano, le piccole ghiandole che secernono il succo gastrico e che sono così necessarie per fornire il muco lubrificante e il fluido digestivo, mancavano di vitalità e tendevano a funzionare in modo spasmodico, poiché Urano provoca un’azione spasmodica, Saturno inclina alla pigrizia e Nettuno provoca un funzionamento anormale e inferiore a quello regolare. In simile caso, quindi, vi è da aspettarsi che il sangue non riceva dal cibo il nutrimento. Conseguentemente il corpo venne privato degli elementi necessari alla nutrizione. 

In casi del genere il danno si materializza dove è posto il pianeta che ha gli aspetti più negativi. Qui troviamo Urano in Capricorno formante diversi aspetti avversi, come più sopra esposto. Urano non riceve nessun aiuto dagli altri pianeti ; è quindi naturale attendersi che il posto di un simile pianeta affliggente sia il punto focale del circolo vizioso. 

Capricorno ha il dominio sulle gambe e le articolazioni, specie quelle dei ginocchi. All’età di due anni i medici diagnosticarono che il bimbo era affetto da paralisi infantile, cosa che gli causò l’inefficienza dei piedi. La paralisi infantile è una malattia che i medici diagnosticano come infiammazione della materia grigia del midollo spinale, ma la cosa non è stata provata. Alcuni di essi ne sono ancora dubbiosi per cui proseguono nelle loro ricerche. 

Dal punto di vista astrologico non vi sono due persone afflitte dallo stesso male che abbiano le medesime afflizioni planetarie e nemmeno lo stesso segno ascendente. Lo scrivente ha potuto constatare che in sette oroscopi di bambini colpiti da questo male Nettuno è stato, in ciascuno di essi, il principale affliggente. Come indicato nel “Messaggio delle Stelle” Nettuno governa i fluidi spinali e la ghiandola pineale e la malattia si manifesta secondo il pianeta che affligge Nettuno. 

Naturalmente questo particolare confonde i medici, i quali non sanno spiegarsi perché un bimbo abbia una gamba paralizzata, un altro ambedue le gambe e le braccia paralizzate e un terzo un arto completamente fuori uso. I pianeti però indicano la ragione del divario di tali manifestazioni fisiche. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 13 G - RACHITISMO E TETANIA - Femmina, nata il 6 gennaio 1911 alle ore 8,20 P.M. 

Abbiamo qui l’oroscopo di una ragazza che ha nell’Ascendente il segno comune della Vergine, col Sole in 5a Casa, in Capricorno. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Nel “Messaggio delle Stelle” è detto che il Sole governa il fluido vitale che viene distribuito nel corpo tramite la milza e come tale fluido alimenti e vitalizzi l’intero organismo. In questo caso il Sole è afflitto da un’opposizione di Nettuno nel segno del Cancro. Cancro governa lo stomaco. Anche il Sole è afflitto da un parallelo di Marte e Urano. 

Possiamo qui vedere che la porta del corpo, attraverso la quale entra la forza solare per consentire al corpo vitale di ripristinare quello che il corpo del desiderio distrugge, sin dalla nascita non ha lavorato in modo regolare. 

Quando al Sole afflitto dallo spasmodico Urano si aggiunge l’effetto restrittivo di Nettuno e le condizioni infiammatorie dell’ardente Marte, dobbiamo aspettarci che durante la vita del nativo, quando per effetto della violazione delle leggi della natura , i pianeti progredendo, effettuano le afflizioni, sopraggiungeranno le malattie. 

All’inizio dell’anno 1923 la Luna progredita stava passando attraverso il segno della Vergine ed era in quadratura con Marte radicale in Sagittario. Ciò ostacolava il metabolismo del tratto digestivo che, causa l’infiammazione risultante, non poteva fornire al sangue l’opportuna quantità di sali minerali. La cosa, unitamente all’irregolare flusso della forza solare provocato dal Sole afflitto, fece sì che le ossa e i muscoli venissero privati del loro nutrimento. 

Nel gennaio del 1923 la Luna Nuova venne in congiunzione con Venere radicale ; Urano e Mercurio, in quadratura con Saturno e in opposizione a Nettuno. Ciò eccitò la condizione latente provocata da Nettuno in Cancro, il Sole, Urano, Venere e Mercurio in Capricorno e il malefico Saturno in Ariete provocando una quadratura con gli ultimi tre pianeti. In aggiunta a queste afflizioni abbiamo Marte radicale parallelo ad Urano, Nettuno, Venere e il Sole. Non vi è da meravigliarsi, quindi, se questa giovane donna sia stata colpita dalla perniciosa malattia del rachitismo, per cui le ossa sono carenti delle sostanze minerali, e dalla tetanìa, malattia provocante la contrazione nervosa dei muscoli delle estremità. 

Se i genitori avessero avuto conoscenza delle tendenze segnate nell’oroscopo, quando la bimba era ancora giovane e avessero scelto accuratamente il nutrimento adatto in modo da ricavarne il maggior rendimento da una minore quantità, evitando l’uso eccessivo di zucchero, amidi e proteine e avessero usato una dose più abbondante di vegetali crudi, allo stato naturale, l’avrebbero aiutata meglio a costruire le ossa e i muscoli. 

Purtroppo molti paesi del Nord non dispongono per tutti i mesi dell’anno di vegetali puri e naturali come possiamo trovare noi in abbondanza nella nostra California ricca di Sole. 

Per la paziente che soffre della suddetta malattia noi prescriveremo una dieta giornaliera esente da proteine pesanti con molto latte fresco di capra, carote, lattuga, cipolle, spinaci e, per completare il pasto, l’aggiunta di una piccola quantità di pane di frumento integrale. Inoltre, cura intensa di Sole, specie sulla spina dorsale, nonché energici massaggi per stimolare la circolazione. 

===***=== 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 25 - I NERVI 

#### N° 14 A e B - ESAURIMENTO NERVOSO E PARALISI 

Per illustrare al lettore come un medesimo male possa avere diversi effetti postumi, ci serviremo di due oroscopi. Queste due illustrazioni comprovano quanto abbiamo sempre asserito e cioè che non vi è mezzo migliore e più attendibile dell’astro-diagnosi per diagnosticare la malattia di un paziente. 

Entrambi i pazienti si sono rivolti agli Ausiliari Invisibili per ottenere la guarigione da quel terribile male che ha stroncato tante vite in tutto il mondo e ha mietuto più vittime della guerra mondiale, quel male che i medici chiamano influenza. 

#### N° 14 A - ESAURIMENTO NERVOSO - Maschio, nato il 3 giugno 1855 alle ore 2,00 A.M. 

Abbiamo qui l’ambizioso, ardente segno dell’Ariete nell’Ascendente, col Sole nel segno irrequieto e nervoso dei Gemelli nella casa delle finanze, in congiunzione col perseverante, diplomatico, frugale e avido Saturno. Il governante dell’oroscopo, Marte, è nell’ultimo grado del Toro, in quadratura a Giove. Giove ha grande amore per le finanze, e per questo può fare grandi cose. Esso è grande e benevolo in tutte le sue manifestazioni. 

Troviamo che questo uomo aveva grande desiderio di ricchezza, e dopo aver avuto l’influenza sottopose il suo fisico, come di consueto, ad uno sforzo tale per ammassare denaro per cui mise a dura prova il suo sistema nervoso, cosa di cui soffre tuttora. L’irrequieta Luna è nel Medio Cielo in trigono con l’irresponsabile ed inventivo Urano ; ciò conferisce grande desiderio per le speculazioni e l’opportunità di escogitare vari progetti per raggiungere presto l’opulenza. 

Ma Nettuno, il pianeta che ha a che fare con le grandi società e le speculazioni, è in quadratura col Sole e con Saturno nella 2a Casa, indica che egli ha sempre speculato con grandi corporazioni e ha sempre perso. 

Venere in Cancro in 4a Casa, in opposizione alla Luna nel Medio Cielo, fa sì che le condizioni familiari siano stravaganti, frivole, infingarde e dissolute, segnando che il denaro viene sperperato in spese pazze, incutendo così al nativo maggior desiderio di fare soldi. Egli sacrificò la sua vitalità all’onnipotente denaro. Essendo operatore telegrafico, usava in eccesso il cervello e le dita ricavandone un forte deperimento del sistema nervoso. Ne risultò un totale esaurimento nervoso. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 14 B - PARALISI - Maschio, nato il 15 aprile 1865 alle ore 8,22 A.M. 

Il nervoso segno dei Gemelli alla nascita e l’irrequieto, anticonvenzionale Urano nell’Ascendente in opposizione a Giove, governante del sangue arterioso portò quest’uomo ad essere facile preda di polmoniti, dato che i vasi capillari dei polmoni erano contratti, rendendo spasmodica l’ossigenazione. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Il datore di vita, il Sole, lo troviamo nell’11a Casa in Ariete, in opposizione a Saturno retrogrado in Bilancia. Saturno è in Bilancia, segno della sua esaltazione, ed è molto potente. Come al solito, esamineremo la corrispondente parte del corpo. Quest’uomo aveva sofferto per un certo tempo di disturbi renali, dato che il corpo era molto pigro e carico di impurità e i reni non funzionavano regolarmente da parecchi anni. È sempre stato un grande mangiatore. 

Con Marte in Cancro, in quadratura con Nettuno, egli non rispettò una dieta moderata, cibandosi in modo stravagante, facendo abbondante ricorso alle bevande. 

Spesso i pianeti agiscono in modo opposto. Nel presente caso troviamo che la sede principale del disturbo è nel segno dell’Ariete. Quest’uomo, superati gli effetti della polmonite, venne colpito da paralisi. 

Possiamo vedere la diversità fra i due uomini di cui abbiamo esaminato l’oroscopo. Quello dell’oroscopo 14-A è più in grado di superare il male, avendo nell’Ascendente l’impetuoso e ambizioso segno dell’Ariete. La sua circolazione è migliore, perché ha Mercurio e Giove in trigono. Ma l’uomo dell’oroscopo 14-B ha l’irrequieto, emotivo Urano in Gemelli nell’Ascendente, sotto cattivi aspetti, quindi per lui è molto difficile conservare la calma e la tranquillità ; le sue emozioni lo spingono costantemente ad eccessi. 

Ambedue dovrebbero essere messi a dieta rigorosa, perché hanno ecceduto nelle libagioni. La nutrizione dovrebbe consistere principalmente in vegetali, compreso cipolle crude, prezzemolo e sedano. 

Il 14-A soffre di completo collasso nervoso, mentre il 14-B è paralizzato. 

===***=== 

#### N°14 C - DEAMBULAZIONE DIFETTOSA 

Per aspetti e sintomi prenderemo ora in considerazione un paio di carte oroscopiche. Ci occuperemo prima del caso 14-C riguardante un ragazzo nato il 25 novembre 1899 alle ore 0,30 A.M. 

Quale reggente dell’oroscopo troviamo la volubile e negativa Luna in 12a Casa vicino all’Ascendente. Questo astro è in quadratura col Sole e con Urano. Questi due ultimi pianeti si trovano in congiunzione in Sagittario, il segno che domina le anche, la regione sacrale della spina dorsale ed il coccige. 

Sagittario ha anche il governo delle arterie e vene iliache, i nervi sciatici e i muscoli motori delle anche e coscie. Nel segno delle anche troviamo pure Marte in congiunzione con Venere, Mercurio e Saturno. 

Venere governa il sangue venoso e dove è situato questo pianeta afflitto la circolazione in quella parte del corpo è ostacolata. 

Marte incendia mentre Saturno smorza ed essica. Vediamo in tal modo che la circolazione viene interferita da questi due pianeti affliggenti, e dato che Mercurio governa i nervi, dovremmo attenderci che il ragazzo soffra di disturbi nella regione delle anche. Nettuno, l’ottava superiore di Mercurio, lavora sul sistema nervoso e regola il canale spinale. 

In questo oroscopo Nettuno è collocato nell’angolo della 10a Casa, dove ha maggiore forza che se fosse situato in una casa cadente o succedente. Lo troviamo pure nel segno di Mercurio (Gemelli) che regola i nervi spinali superiori. 

Dato che Nettuno si trova in opposizione con Venere, Mercurio e Saturno e in parallelo con Saturno, Marte e Urano, tramite questo pianeta, che ha così tanti aspetti e la maggior parte di essi affliggenti, possiamo localizzare la sede del disturbo, cioè ostruzione del sistema nervoso e dei liquidi (fluidi) della spina dorsale (liquido cefalorachideo). 

Il ragazzo non è mai stato in grado di camminare in modo sicuro e normale, ma barcollando come se fosse ebbro. 

Essendo Gemelli il segno della parola e Mercurio il pianeta che governa il parlare, Nettuno in Gemelli gli ha impedito di apprendere l’uso di parlare. 

Con la Luna, che governa la vita, afflitta nel segno della Vergine (la Luna governa i liquidi bianchi del corpo e Mercurio l’intestino tenue) si è in dubbio se il giovane potrà superare queste afflizioni, perché vi è in Ascendente un segno negativo e le afflizioni angolari sono più forti della volontà del paziente. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 14 D - DEAMBULAZIONE DIFETTOSA 

La seconda carta oroscopica, di un giovane nato il 17 marzo 1900 alle ore 1,00 A.M., ha come Ascendente il segno energico del Sagittario con Giove, il governante del tema, nel proprio segno in 12a Casa, in congiunzione col nervoso, lunatico, bizzarro e strano Urano, che è il co-governante dell’oroscopo. Questi due pianeti sono anche in congiunzione con la Testa del Drago, di natura gioviana. Essi sono afflitti da una quadratura di Marte nel segno dei Pesci. 

Con queste afflizioni di Giove, che governa il sangue arterioso, nei due segni gioviani di Sagittario (le anche) e Pesci (i piedi) cos’altro possiamo attenderci se non che il sangue arterioso non circoli regolarmente nelle estremità ? Dato che l’azione di Urano è spasmodica, avviene che in alcuni momenti il giovane soffre di crampi ai nervi motori. Ma abbiamo Saturno, il pianeta dell’ostacolo, forte nel suo segno del Capricorno, che governa le ginocchia, afflitto dalla quadratura con la Luna vicina al Medio Cielo, nonché della quadratura di Mercurio nel segno dell’Ariete. Dato che le giunture del corpo sono dominate dal segno del Capricorno, specie se in tale segno vi è Saturno afflitto, possiamo attenderci una mancanza di volontà e di controllo della parte inferiore del corpo. 

Troviamo Nettuno, il pianeta che governa il canale spinale e il fuoco spirituale della spina dorsale, in quadratura col Sole, datore di vita. Questo aspetto influisce sul corpo tale e quale come un cavo telefonico rotto non ci trasmetterebbe la comunicazione. I fluidi vitali non possono scorrere liberamente lungo la colonna vertebrale e le parti superiori e inferiori del corpo ; li potremmo paragonare a due cavi deteriorati. Questo ragazzo, come il primo esaminato più sopra, non poteva camminare senza l’ausilio delle grucce ; ma quest’afflizione fu molto lieve fino a quando egli raggiunse l’età di sette anni, allorché la Luna progredita raggiunse la congiunzione col radicale Saturno : Egli perdette allora completamente il controllo delle estremità. 

Nel Cap. VI, vers. 7 dell’Epistola di S. Paolo ai Galati si dice che ciò che l’uomo ha seminato, quello ancora mieterà. Ci si pone la domanda : Come possono essere tenuti responsabili questi poveri giovani di qualcosa che capitò loro fin dalla tenera età ? Ma sappiamo che la presente vita non è tutto, che abbiamo vissuto molte altre esistenze e che siamo nati da genitori con i quali eravamo in contatto nelle esistenze precedenti. Essi sono lo strumento tramite il quale riceviamo le nostre lezioni. 

Esaminando la vita di questi giovani ne vediamo l’esempio. Essi sono stati attirati verso genitori che avrebbero dato loro il corpo fisico, l’archetipo del quale essi stessi sono stati i costruttori. 

Notiamo nell’oroscopo n° 14-C che Nettuno si trova in 10a Casa, in opposizione con Saturno, Venere e Mercurio in 4a Casa indicante dissolutezza e alcolismo di entrambi i genitori, mentre nell’oroscopo 10-D la Luna è afflitta in 9a Casa da un’opposizione di Mercurio, e Saturno è in quadratura con Mercurio e la Luna, indicante un padre ubriacone e una madre nervosa e nevrastenica. 

Possano questi poveri ragazzi nati in corpi così miseramente afflitti imparare le loro lezioni, dato che le sofferenze sono per l’anima ciò che il fuoco è per l’oro - una purificazione. Certamente l’esperienza fatta in questa vita apporterà loro maggiore purificazione e progresso per l’anima. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 14 E - ISTERISMO ECCESSIVO - Donna, nata il 5 dicembre 1873 alle ore 8,45 P.M. 

Questo oroscopo ha nell’Ascendente il segno positivo, vitale e fisso del Leone, con il governante, il Sole, nella 5a Casa il Sagittario. La Luna e Saturno sono molto forti nelle loro case. Saturno, il pianeta dell’ostacolo, si trova in 6a Casa, in Capricorno, la casa delle malattie. Generalmente osserviamo tale pianeta e la sua posizione per trovare la chiave della malattia. Saturno è in quadratura col retrogrado Nettuno che è in congiunzione col Medio Cielo nel segno impulsivo di Ariete. Nettuno è l’ottava superiore di Mercurio ; è in 9a Casa che governa la mente superiore. In tal caso ci possiamo attendere di trovare scompiglio cerebrale e qualche altro disturbo mentale. 

La Luna si trova nel proprio segno, Cancro, in quadratura con Giove. Perciò la nativa può attendersi poco aiuto dalla Luna, e così dobbiamo guardare il pianeta Mercurio per vedere se la mente può essere assistita in modo da superare la quadratura di Nettuno con Saturno. Mercurio è retrogrado, perciò la sua influenza è latente e nel segno della sua caduta, il segno comune e negativo di Sagittario. Tuttavia Mercurio, se è debole per segno ed è retrogrado, è aiutato da un sestile di Giove e da uno di Saturno. Ciò proteggerà la nativa dal pericolo di diventare pazza. 

Urano, il pianeta dell’impulso, è retrogrado e nel segno impulsivo del Leone, in congiunzione con l’Ascendente e in opposizione all’ardente Marte. Marte e Urano si trovano negli angoli, la 1a e la 7a Casa, e tendono a provocare sbalzi di umore ed emozioni spasmodiche. Ciò provoca irregolarità nel funzionamento cardiaco. 

Nettuno in Ariete, in quadratura con Saturno, conferisce mente molta egoistica ; sin da piccina la nativa era capricciosa e ostinata. Ella dava in escandescenze per ottenere dai genitori quello che desiderava. Quest’abitudine andò aumentando in lei gradatamente e, raggiunto il periodo della menopausa, non ebbe più nessun controllo sulle proprie emozioni. I medici diagnosticarono il caso come isterismo acuto. 

Quando il Sole, progredendo, si avvicinò alla congiunzione con Marte radicale ed entrò in opposizione con il radicale Urano, sopraggiunsero dei disturbi di cuore dovuti allo sforzo al quale il soggetto sottopose il corpo per tutta la vita tramite le sue manifestazioni egoistiche. Con Nettuno in Ariete, in quadratura con Saturno, ella manca di controllo mentale, lasciando via libera all’emozionale Urano e a Marte di dominare completamente la sua vita. 

Nel presente caso dovrebbero essere biasimati i genitori, i quali le permisero, fin da quando era bambina di fare quello che voleva. Se fin dal principio avessero messo un freno alle sue azioni - anche se avessero dovuto ricorrere a metodi severi - ella avrebbe imparato a dominare le sue emozioni. Ciò non avvenne, per cui, più tardi, fu esposta a grandi sofferenze che le furono fatali. 

Questo è un caso in cui la paziente, per effetto di azioni violente, ha fatto precipitare la sua malattia. Con solo tre afflizioni, cioè Saturno in quadratura con Nettuno e il Medio Cielo, Urano in congiunzione con l’Ascendente e in opposizione con Marte e Giove in quadratura con la Luna, non vi sarebbe stato motivo di cattiva salute, perché nell’oroscopo vi sono quindici buoni aspetti, compresi i paralleli e il sestile del Sole con Marte e i segni fissi e cardinali negli angoli. Si può dire che la donna si sia scavata la fossa. Si pensi all’archetipo del quale ella ha posto le fondamenta per essere usato nella sua prossima incarnazione. Così non ci meraviglieremo più se alcune anime nascono afflitte da mali cronici e incurabili. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 14 F - DISTURBI AL NERVO PNEUMOGASTRICO - Donna, nata il 4 aprile 1915 alle ore 5 P.M. 

In questo oroscopo abbiamo il segno comune della Vergine in Ascendente, segni comuni nei quattro angoli e i pianeti affliggenti sono collocati nei segni comuni. Di norma le afflizioni planetarie di questi segni più deboli sono superate con maggiore facilità di quelle dei segni cardinali o fissi, ma anche quando il paziente ha dei segni comuni nei quattro angoli, non farà lo sforzo necessario per superare le condizioni planetarie. 

Troviamo il Sole nel segno marziano ed impulsivo di Ariete, in sestile con Urano. Quest’ultimo pianeta è forte nel proprio segno di Acquario. La Luna si trova nell’inquieto segno del Sagittario e il governante dell’Ascendente, Mercurio, è in congiunzione con l’ardente ed impulsivo Marte. Le posizioni di questi vari pianeti daranno alla bambina un’indole molto impulsiva, irrequieta ed ambiziosa, che la terrà costantemente in movimento ; tutte le sue azioni saranno fatte in modo veloce e d’impulso. 

È indicata la mancanza di autocontrollo. Mangerà in fretta e non presterà opportuna attenzione alla masticazione del cibo. La fretta e l’impulsività avranno un cattivo effetto, perché Mercurio, che governa il sistema nervoso, in congiunzione con Marte e in quadratura con la Luna e il distruttivo Saturno, farà sì che il sistema nervoso venga scosso ogni volta che la nativa si agiterà, andrà in collera, eccederà nella nutrizione o altra cosa provocante tensione nervosa. 

La Luna governa l’esofago e lo stomaco e Saturno, che è in forte posizione nel Medio Cielo, ha il governo del nervo pneumogastrico. Saturno si trova in opposizione alla Luna, per cui ci dobbiamo attendere dei disturbi alle diramazioni del nervo vago e pneumogastrico. Il funzionamento delle due divisioni di questo grande nervo, i rami esofagico e gastrico, viene ostacolato da Saturno che interferisce sull’azione peristaltica. 

L’indolenza dell’esofago e dell’orifizio cardiaco, causano lentezza nel passaggio del cibo in detto tubo prima di raggiungere lo stomaco e una prolungata giacenza nello stomaco prima che venga digerito, perché Saturno influisce causando pigrizia nel funzionamento di questi organi. Il risultato è una grande calamità. 

La ragazza soffriva di disturbi allo stomaco che si manifestavano ogni sei o otto giorni. Possiamo ascrivere tale indisposizione all’effetto della Luna transitante nei segni comuni, formando congiunzioni, opposizioni e quadratura con i pianeti in essi collocati. La Luna in transito sul suo posto radicale in Sagittario, sopra Mercurio, Giove e Marte in Pesci e su Saturno in Gemelli, causerà detti periodi di sofferenza, cioè una volta alla settimana. 

Furono consultati un gran numero di medici e ciascuno di essi fece una diagnosi diversa dall’altra. Un medico aveva anche pronosticato trattarsi di cancro e voleva operare. Salvo tali periodi di disturbi allo stomaco la ragazza sembrava godere ottima salute. 

In un caso del genere devono essere evitate le eccitazioni superflue e ogni eccesso al momento dei transiti lunari sui pianeti afflitti. Si dovrebbe badare molto alla scelta degli alimenti, evitando i cibi pesanti e difficili da digerire e, soprattutto, masticarli molto bene prima che passino nell’esofago. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 26 - LE OSSA 

#### N° 15 A - LESIONI AL FEMORE - Uomo, nato l’11 novembre 1866 alle ore 6,36 A.M. 

Nel prossimo esempio abbiamo Sagittario 24° 24’ nell’Ascendente e l’infiammatorio, distruttivo e impulsivo pianeta Marte si trova sulla cuspide dell’Ascendente nel segno dello spensierato e amante dei piaceri Sagittario. Quest’uomo amava particolarmente i cavalli. Mercurio si trova in 12a Casa in Sagittario in sestile con l’impulsivo Urano in 11a Casa - degli amici - che indica desiderio di azioni rapide, ippica, corse automobilistiche, ecc.. Marte, il governante della 5a Casa che concerne i piaceri, è in sestile con Giove. Il giovane subì un incidente causatogli da un cavallo. 

Troviamo che all’età di 21 anni il Sole progredito e Venere erano in congiunzione col radicale Mercurio e in sestile con Urano ; Marte progredito aveva appena superato la quadratura con Urano e raggiungeva il sestile con Venere, segnando un periodo molto lieto con gli amici. 

Però la Luna progredita era in aspetto di quadratura con il radicale Nettuno in sestile con Marte e in opposizione col Medio Cielo. La cosa si concluse con un incidente : il giovane venne buttato a terra da un cavallo, cosa che gli riuscì fatale in quanto gli causò una paralisi agli arti inferiori. Per alleviargli la sofferenza nel 1915 i medici gli asportarono parte del femore della gamba destra che, a seguito della caduta, si era rotta e marciva. 

Troviamo Saturno in 8a Casa in Cancro, in quadratura con Giove che domina l’Ascendente. La Luna si trova nel suo segno di esaltazione, Toro, che governa il palato, e in 5a Casa ; ne risulta perciò il desiderio di bere. Dalle indicazioni dell’11a Casa, amici, egli era un beone e un gran mangiatore ; il suo corpo finì per essere ricolmo di ceneri. Ora, se il corpo è incapace di far fronte all’eccesso di cibi ricchi, i residui tossici si posano nel punto più debole. Con Giove afflitto in Bilancia, che governa i reni, tali organi furono sovraccaricati e quindi incapaci di eliminare le tossine e i prodotti velenosi. Naturalmente il femore rotto era il punto precario che richiamava i veleni tossici e di conseguenza ebbe luogo la decomposizione. 

Dopo una serie di operazioni il nativo venne a mancare nel giugno del 1918, quando il Sole progredito era prossimo a una congiunzione con l’Ascendente e la Luna progredita era in Cancro in congiunzione con Saturno nell’8a Casa ; Marte progredito si trovava allora entro un grado di opposizione a Saturno. 

Ora, se il giovane fosse stato in contatto con un medico che avesse potuto assestare adeguatamente il femore spostato e gli avesse prescritto una rigida dieta vegetariana, eliminando le carni e i cibi piccanti in modo da non intaccare il sangue, vi sarebbero state buone possibilità di prolungargli la vita e la paralisi sarebbe stata evitata. Ma, purtroppo, viveva in una piccola città della lontana Nuova Zelanda dove non era possibile ottenere un aiuto adeguato. L’osso rotto fu curato male e la dieta consistente per lo più di cibi carnei (a quell’epoca i vegetali in quella parte di mondo era difficile poterli avere) fecero precipitare la condizione. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 15 B - ATROFIA MUSCOLARE ARTRITICA - Donna, nata il 4 dicembre 1899 alle ore 8,00 P.M. 

Questa giovane donna ha in Ascendente il segno acqueo del Cancro, col Sole nel segno comune del Sagittario. 

Quando si cercano i disturbi fisici, di regola si prende il governatore della 6a Casa, che domina le malattie, per trovare la posizione di questo pianeta e i suoi aspetti. 

In questo oroscopo troviamo 28° di Sagittario nella cuspide della 6a Casa, ma prima di raggiungere questa casa l’influenza di questo segno è quasi esaurita. Consideriamo perciò Capricorno, il segno della 7a Casa, con 28° sulla cuspide. La maggior parte di questo segno viene, in tal modo, spostata in 6a Casa ; noi possiamo quindi considerare Saturno avente il dominio sulla casa delle malattie. 

Troviamo il pianeta ostacolante e cristallizzante a 24° 37’ di Sagittario in congiunzione con l’ardente Marte e in opposizione con Nettuno e la Coda del Drago. Nel “Messaggio delle Stelle “ è detto che Nettuno regola il gas spinale, o fluido spinale, come definiscono i medici. Troviamo Nettuno in congiunzione con la Coda del Drago nel segno dei Gemelli, che ha il governo delle braccia e della regione della 6a e 7a vertebra cervicale e della 1a, 2a e 3a vertebra dorsale. Troviamo Marte e Saturno nella regione della estremità inferiore della colonna vertebrale, la regione sacrale o sagittariana. Quando è afflitto da Nettuno, Saturno crea malattie molto profonde e nascoste che sono difficili da scoprire. Saturno afflitto asciuga anche il liquido sinoviale delle articolazioni. Se si trova in congiunzione con Marte nella regione sacrale dobbiamo attenderci inconvenienti o malesseri, perché Marte è caldo e infiammante, mentre Saturno è freddo e umido e la sua influenza è restringente. 

Troviamo pure Urano, Sole e Mercurio in congiunzione e in parallelo nella medesima parte del corpo, cioè la regione sacrale o sagittariana. Ovunque troviamo due pianeti caldi o di fuoco, come il Sole e Marte, possiamo attenderci che molta parte del calore e della vitalità del corpo verrà convogliata verso quella regione. Quando l’influenza limitatrice di Saturno è in opposizione all’influenza anormale e calcificante di un Nettuno afflitto nella regione opposta, cioè l’estremità superiore della colonna vertebrale, abbiamo un’influenza perniciosa di questi due pianeti e possiamo paragonare il liquido spinale del paziente ad una corrente d’acqua che sia stata formata a entrambe le estremità. Non è concesso all’acqua fresca di affluire mentre quella esistente deve stagnare ed imputridire. Dato che il maggior numero di afflizioni di questo oroscopo si troveranno nella regione sacrale, vi troveremo pure la maggior quantità di impurità. 

Questa giovane soffrì fin dalla giovane età, di artrite alle giunture dell’anca, in parte a causa della negligenza dei genitori che erano molto disarmonici : il padre era un ubriacone ed un libertino e la madre trascurava i doveri familiari costringendo i figli ad arrangiarsi da soli. 

Non si seppe mai se l’inizio di questa malattia fu dovuto ad un caso accidentale, ma gli astri indicano una caduta, che senza dubbio causò la contusione dell’anca e delle ossa sacrali, cosa che probabilmente fu la causa primaria del male. Gradatamente la gamba destra si atrofizzò e la spina dorsale si incurvò. 

Nel 1917 si rivolse alla Sede Centrale per avere l’aiuto di un guaritore per una mano ferita in un incidente. Qui possiamo far notare nuovamente l’influenza di Marte e di Saturno in congiunzione, che avevano il loro effetto nel segno opposto, Gemelli, e provocarono la rottura di un dito. L’osso rimase leso e i medici non riuscirono a far nulla per guarirlo. Comunque, con l’aiuto degli Ausiliari Invisibili e osservando una dieta strettamente vegetariana, ella poté guarire. La nativa però aveva ereditato dal padre un sangue infetto. 

Occorre notare Marte, il governate della 10a Casa - il padre - in congiunzione con Saturno e in opposizione con Nettuno, che indicherebbe l’afflizione del padre, cioè la brutta malattia a nome gonorrea. I genitori aventi questo male spesso attirano delle anime reincarnantisi che necessitano di sofferenze alla spina dorsale, cecità ecc. “I mulini del Signore si muovono lentamente, ma macinano assai sottile”. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 15 C - OSTEOMIELITE - INFIAMMAZIONE DEL MIDOLLO OSSEO - Maschio, nato il 9 gennaio 1898 alle ore 8,00 A.M. 

Questa lezione si basa sull’oroscopo di un maschio, che ha nell’Ascendente il segno fisso dell’Acquario e segni fissi in tutti gli angoli, indicanti una natura che ha molto sviluppata la volontà, e col Sole nel segno saturnino del Capricorno è sintomo che egli ha grande resistenza al male. 

Quanto successo egli abbia avuto nella sua lotta è segnato dall’aspetto fra il Sole e Marte, che mostra spesso l’estensione del danno che può essere stato fatto al corpo fisico. Qualunque aspetto fra Marte e il Sole, si tratti di una quadratura o di un’opposizione, è preferibile a nessun aspetto. Dai segni forti agli angoli e il Sole in un determinato segno indicano la facoltà di superare le limitazioni fisiche. Ma in questo caso il Sole è privo di aspetti verso Marte, indicando che la malattia ha la padronanza sull’uomo. 

Marte, che si trova esaltato in Capricorno, è in congiunzione con Venere, in quadratura con Giove, ed elevato nell’11a Casa ; ciò indica che il nativo può essere soggetto ad incidenti. Marte nell’11a Casa segna pure che gli amici potrebbero rendersi responsabili di esporlo a pericoli. 

Urano, in quest’oroscopo, è molto prominente ; si trova vicino alla cuspide del Medio Cielo, in congiunzione con Saturno, in sestile con Giove e in trigono con la Luna, indicando una persona che desidera brillare, essere un buon compagno fra gli amici, quindi disposto a tutto per intrattenerli e divertirli. 

Urano in Sagittario mostra l’impulsività che si esprime negli sport, particolarmente in rapporto agli animali a quattro zampe. Saturno governa le ossa. 

Nel 1917 Marte progredito raggiunse la congiunzione ed entrò in parallelo col Sole radicale, che si trova a19° 21’ di Capricorno in 12a Casa, cioè la casa dell’autorovina. Nello stesso tempo Venere progredita si trovava in parallelo con i radicali Saturno e Urano. Ciò indica che in quell’anno, andando a cavallo con amici, subì una lesione all’osso di una gamba che se, lì per lì, parve una semplice contusione, risultò essere poi una lesione profonda. Vedremo ora con quale precisione l’orologio del destino segna gli eventi. 

Il 3 dicembre 1918 vi fu un’eclissi di Sole a 10° 31’ di Sagittario in congiunzione col Saturno radicale. L’effetto di un’eclissi dura per tutto l’anno successivo. Nel 1919 troviamo il Sole progredito in congiunzione con l’Ascendente, Venere progredito opposto alla Luna radicale e Marte progredito in congiunzione col Sole radicale. Abbiamo qui tre afflizioni durante l’anno successivo all’eclissi e quando la Luna transitante si trovò, il 5 giugno 1919, in quadratura con la sede dell’eclissi formando nello stesso tempo quadratura con i radicali Urano e Saturno, il giovane ebbe ad avvertire forti dolori alla caviglia destra, seguiti da brividi e febbre. Da quel momento la gamba cominciò a gonfiarsi e si formò un grande ascesso che richiese l’intervento chirurgico. Guarito però un ascesso se ne formava subito un altro e in otto mesi venne operato almeno dieci volte. Verso il 1920 cominciò a uscire pus da piccoli fori nella caviglia e i medici diagnosticarono trattarsi di “osteomielite”. Il 26 aprile 1924 il paziente entrò di nuovo in ospedale per essere operato e gli si estrasse un pezzo d’osso lungo 18 cm. Nell’agosto dello stesso anno, quando si rivolse alla nostra Sede per chiedere l’aiuto degli Ausiliari Invisibili, rientrava in ospedale per un’altra operazione. 

È triste che molti medici non comprendano che certe operazioni o asportazioni di parte fisiche non potranno mai guarire in modo definitivo fino a quando il paziente non si sottoporrà ad una dieta particolare. 

Tempo addietro lo scrivente ebbe a visitare un amico in ospedale che era stato ferito seriamente in un incidente d’auto. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Dato che egli era un rigoroso vegetariano e non voleva mangiare la carne, durante la degenza i medici lo costrinsero invece a mangiarla e a berne il brodo. 

Nel presente oroscopo troviamo Venere in congiunzione con Marte in un segno saturnino ed in quadratura con Giove. Venere e Marte sono i governatori della 4a e 10a Casa, indicanti i genitori dai quali aveva ereditato del sangue scrofoloso. 

Da ciò possiamo comprendere che indipendentemente dall’asportazione ossea effettuata alla gamba, la vera malattia, che esiste nel sangue, può venire curata e guarita solo con una dieta strettamente vegetariana o di frutta. 

### Capitolo 27 - SPIRITI-CONTROLLO 

#### N° 16 A - OSSESSIONE SPIRITICA - Maschio, nato il 27 aprile 1868 alle ore 6,37 P.M. 

Nell’oroscopo che abbiamo dinanzi consideriamo dapprima le qualità mentali, segnate particolarmente da Mercurio e dalla Luna. Mercurio ha tre aspetti : la congiunzione con la sua ottava superiore, Nettuno, che in Ariete risponde al segno della testa, un sestile con Venere nel segno mercuriano dei Gemelli e una quadratura con la Luna in Cancro. Notiamo pure che Mercurio precede il Sole. Ciò indica una disposizione benevola e una certa abilità di ragionamento, sebbene il nativo non si avvalerà del comune processo ragionativo, ma del metodo nettuniano per ogni sua attività mentale. 

La Luna in 9a Casa, nel segno psichico del Cancro - sua dimora - in congiunzione con Urano, conferisce spiccata intuizione. Saturno in Sagittario, il segno della 9a Casa, in trigono con Giove, il governatore del Sagittario, aiuterà a mettere ordine nei pensieri del nativo, col risultato che egli sarà molto più equilibrato di quanto non siano abitualmente le persone che seguono le aspirazioni. Ciò non di meno egli sta lontano dalla gente in quanto ha un’accentuata caratteristica di sognatore. Urano e la Luna congiunti in 9a Casa, la casa della mente più elevata, prevarranno su qualsiasi altra cosa. 

Tuttavia le altre configurazioni attinenti a questo particolare lo salvano dal diventare pazzo e lo zimbello degli scherni altrui. 

Circa la sua salute notiamo innanzitutto che il governante di Ariete è vicino alla cuspide della 6a Casa in congiunzione con Nettuno. Nettuno è in congiunzione con Mercurio, cosa che renderà quest’uomo molto sensibile ed irritabile, compensando a questo riguardo quello che già dicemmo riguardo la natura bonaria, denotata dal sestile di Mercurio con Venere. La Luna ed Urano in Cancro, il segno che governa lo stomaco, mostrano che sarà molto difficile soddisfare i gusti alimentari e la quadratura di Marte con questa configurazione mostra che la persona è suscettibile di avere disturbi gastrici quando viene intaccata la resistenza del fisico. Egli sentirà il desiderio di bevande forti e se si abbandonerà a tale attrazione ne conseguiranno inevitabilmente delle esperienze psichiche pericolose. 

Indipendentemente dall’abitudine di bere è facile agli spiriti-controllo di impossessarsi del corpo di simile persona, perché la quadratura della Luna e di Urano con Nettuno e Marte ne favorisce la condizione ; la minima cosa che può capitare è una pazzia temporanea. 

Una parte di simile condizione si è già verificata, dato che il paziente si è rivolto alla Sede Centrale per essere liberato dall’assedio di spiriti che si era attirato in sedute spiritiche. Egli non aveva voluto seguire la dieta che gli era stata prescritta e, quindi, non poté essere aiutato ; egli aveva anche interrotto l’invio delle firme settimanali. Tuttavia il sestile del Sole con la Luna e Urano fa sperare che l’Ego finirà per liberarsi da influenze esterne, sebbene la cosa gli provocherà naturalmente una serie di disturbi che avrebbe potuto evitare se avesse conservato il contatto suddetto. Purtroppo, quando le persone avvertono il minimo miglioramento, in genere pensano di non aver più bisogno dell’aiuto altrui. E questo non è un atteggiamento riprovevole in quanto avanzando sul Sentiero del Conseguimento veniamo continuamente sollecitati a mettere in pratica l’ammonimento espresso nelle seguenti parole : “Se sei Cristo, aiutati”. 

Troppe persone non amano assumersi le loro responsabilità e appena possono si appoggiano sull’aiuto altrui, anche se si tratta di un semplice mal di denti ; vi sono persino taluni che telegrafano perché affetti da un comune mal di testa o altre lievi indisposizioni. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Quindi è bene incoraggiare i pazienti ad aiutarsi possibilmente da soli ; così facendo progrediscono spiritualmente, anche se il loro progresso fisico è più lento. 

Nel caso attuale avrebbe dovuto essere seguita una dieta semplice per calmare i nervi ; facendo uso abbondante di lattuga e di cipolla, specie alla sera. Questa dieta, con l’aggiunta di ginnastica per rendere flessibile la colonna vertebrale, particolarmente nella regione lombare, dove Saturno in Sagittario domina sui nervi sciatici, restituirà al paziente la salute, a patto però che egli eviti i liquori e si tenga lontano dalle sedute spiritiche. 

#### N° 16 B - OSSESSIONE TONSILLE - Femmina, nata il 17 agosto 1881, alle ore 9,00 P.M. 

Quest’oroscopo è di una donna con la Bilancia in Ascendente e segni cardinali ai quattro angoli. Il Sole nel segno fisso e positivo del Leone, indica che ella possiede molta forza di volontà. Tuttavia tale determinazione può esprimersi sotto forma di ostinazione, perché Mercurio si trova in Leone nella 10a Casa, in quadratura con Saturno e Nettuno ; questi due pianeti si trovano nel segno fisso e ostinato di Toro. Le quadrature dei suddetti tre pianeti : Saturno, Nettuno e Mercurio, si esprimono nella 10a e 8a Casa appartenenti rispettivamente al Capricorno e allo Scorpione, dette altrimenti di influenza saturnina e marziana. Dobbiamo perciò aspettarci che questa donna, per sua indole, sarà molto ostinata nel seguire le proprie tendenze. 

I suoi ideali e desideri dovrebbero essere espressi tramite Venere in Cancro, in congiunzione nel Medio Cielo. Venere è in sestile con Saturno, Nettuno e Urano e in parallelo con la Luna e Marte. Ciò conferisce talento per l’arte e la musica, nonché ambizione nel vestire e desiderio di mettersi in mostra. Venere essendo il governante dell’Ascendente, dovrebbe conferire personalità dolce mista a bellezza nel sembiante. Secondo l’analisi psichica, durante gli anni dell’adolescenza, mentre le forze vitali aumentavano e i talenti latenti cercavano di esprimersi in modo naturale attraverso l’arte e la musica, non trovava la sua via. Perciò i suoi ideali - quale risultato - vennero soffocati e di conseguenza lo spirito non poté trovare il mezzo di espandersi. Possiamo constatare che Saturno, il governante della 4a Casa, che indica la madre, sta opprimendo Nettuno il governante della 6a Casa che indica i servizi da rendere. Mercurio in 10a Casa - la casa della professione - è in quadratura con Saturno e Nettuno. In ciò abbiamo la prova che la madre non aveva simpatia per la professione scelta dalla figlia e la costringeva a dedicarsi ad altre attività che inibivano allo spirito di espandersi e frenavano le sue tendenze artistiche. Quando la personalità è debole o negativa, la cosa riesce facile e il soggetto non avverte l’imposizione. Ma con un’indole ferma e positiva come quella che abbiamo nel presente oroscopo, con cinque pianeti in segni fissi e con segni cardinali nei quattro angoli, la cosa è diversa. Quando una donna del genere ha infranto i suoi ideali le è molto difficile sottomettersi alla volontà altrui. Gli impulsi così frenati assai di frequente si manifestano in qualche altra direzione. Nel presente caso troviamo Nettuno e Saturno in trigono con Urano ; la parte psichica deve rappresentare allora il mezzo per dare a quest’anima libero sfogo alle sue aspirazioni. Urano è in quadratura con Marte e la Luna è in congiunzione e parallelo con Marte. Queste afflizioni, unitamente a quelle di Saturno, Nettuno e Mercurio, conferiscono alla donna uno sviluppo negativo. Ella era moltissimo attirata verso la medianità e per breve tempo ne fu assai felice dato che questa facoltà le si sviluppò molto rapidamente, cosa che possiamo rilevare dal trigono di Nettuno con Urano, indicante psichismo. Tuttavia, se questa povera anima avesse avuto qualche nozione di astrologia e avesse potuto individuare il pericolo mediante il linguaggio planetario, non sarebbe caduta nello sviluppo spirituale negativo. Ella non avrebbe forzato il proprio sviluppo, come invece fece. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Avendo ella carattere positivo gli Ausiliari Invisibili positivo poterono aiutarla e liberarla in breve tempo dall’insolito caso di ossessione, che sviluppò mediante la medianità. 

Il consiglio datole dalla Sede Centrale fu di seguire una dieta leggera consistente soprattutto di vegetali e di frutta, eliminando proteine pesanti e gli amidi e di tenere corpo e mente attivi, non dimenticando di pregare, perché la preghiera è un meraviglioso aiuto e protezione contro lo psichismo negativo. 

In questo oroscopo troviamo anche un’utilissima lezione circa i disturbi di gola. 

Troviamo Nettuno e Saturno in congiunzione in Toro che governa la gola e la laringe, in quadratura con Mercurio in Leone, nonché Giove in Toro in quadratura con il Sole in Leone indicando la circolazione difettosa nell’area della gola. Quando abbiamo Saturno e Nettuno in congiunzione, vi è qualche difficoltà nello sviluppo dell’organo corrispondente. La donna subì un caso acuto di tonsillite per cui dovette subire l’asportazione delle medesime. 

### Capitolo 28 - LE GHIANDOLE ENDOCRINE O A SECREZIONE INTERNA 

#### N° 17 A - B - DISTURBI ALLE GHIANDOLE TIROIDEE 

Siccome non conosciamo l’ora di nascita per i due casi ci serviremo di una figura semplice. Questo non interferisce sulla diagnosi della malattia sebbene sia necessario conoscere il segno ascendente per determinare la volontà del paziente. Quando egli si trova di fronte ad una crisi è opportuno conoscere l’ora esatta della nascita per calcolare la posizione della Luna rispetto i pianeti transitanti. Questi pianeti costituiscono la lancetta dei minuti dell’oroscopo planetario. Mediante i loro aspetti coi radicali e progrediti pianeti determinano quando la malattia arriva al punto critico. La Luna Nuova e la Luna Piena segnano il tempo particolare nel quale avverranno i cambiamenti. 

#### N° 17 A - DISTURBI ALLA GHIANDOLA TIROIDEA - Donna, nata il 25 aprile 1877 

Nel “Messaggio delle Stelle” è detto che Nettuno è l’ottava superiore di Mercurio e governa la ghiandola pineale, mentre Mercurio governa la tiroide. In questo oroscopo troviamo Venere, che regola la circolazione venosa, nel proprio segno del Toro, governante della gola, in congiunzione con Nettuno e il Sole, quindi in quadratura con Marte nel segno dell’Acquario. Nettuno, quando è afflitto da Saturno come nel secondo oroscopo 17-B, causa atrofia e sottosviluppo di qualsiasi organo sul quale cada la sua influenza secondo il segno. 

Il Leone, può far sì che una valvola del cuore sia più piccola e causi così una circolazione irregolare. Tuttavia nell’oroscopo troviamo Nettuno fra Venere e il Sole, cosa che provoca volume più ampio. 

Il Sole apporta calore e una grande affluenza di sangue in quella parte del corpo dove viene posto nel segno. In questo caso è la gola a ricevere la maggior corrente sanguigna. Quando Marte è in quadratura col Sole e Venere, troviamo l’organo corrispondente sviluppato in modo anormale. Mercurio, il pianeta che governa la ghiandola tiroide, si trova in Toro, in quadratura con Urano nel segno fisso del Leone. Anche Urano in questo segno tende ad ingrossare l’organo da lui interessato. Giove, che regola la circolazione arteriosa, è in quadratura con la Luna. 

La paziente fu colpita da ingrossamento di una ghiandola tiroide la quale raggiunse un volume tale da interferire sulla circolazione e causare una cattiva funzionalità del cuore. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 17 B - DISTURBI ALLA GHIANDOLA TIROIDEA - Maschio, nato il 26 settembre 1863 

Venere è in congiunzione col Sole, Marte e Saturno ; questi quattro pianeti si trovano nel segno della Bilancia e tutti in opposizione con Nettuno. 

!!!!!!!!!!!!!!!!!!!!!!!!!!!!!!!!!!!!!!!!!!!!! 

Tale configurazione, specie l’influenza ostacolante, limitativa di Saturno, provocò un disturbo alla ghiandola tiroide che però non si era ingrandita, come nel caso precedentemente esaminato, ma interferì sulla funzionalità e sulla circolazione. 

In conseguenza di ciò il paziente era affetto da debolezza mnemonica, disturbi ai reni e ingrossamento della prostata. 

Cosa si poteva consigliare, ci si potrebbe chiedere, per aiutare questi pazienti ? 

Nel caso della donna del primo oroscopo (17-A), dove si riscontra un eccesso di sangue in gola e ambedue i pianeti Giove e Venere afflitti, provocando una circolazione venosa e arteriosa povera, consiglieremo una serie di energici massaggi alle estremità inferiori con guanti da bagno, nonché dei pediluvi caldi in modo da agevolare la circolazione nella parte inferiore del corpo, alleviando, in pari tempo, la pressione alla gola. Si consiglia pura di ridurre la dose di carne e di alimenti che ingrassano, cioè pane bianco, dolci, zucchero, ecc. 

Nel secondo oroscopo (17-B) troviamo la Luna in Pesci, segno d’acqua che conferisce desiderio per i liquidi. La Luna è in quadratura con Urano. Questo unito alla congiunzione di Venere con Marte, Sole e Saturno, indica che la natura inferiore, particolarmente la sessualità, è stata la rovina del nativo. Sarebbe consigliabile eliminare cibi molto sostanziosi, liquori, tabacco e carne, vivere una vita semplice e frugale, corroborata da esercizio fisico e passeggiate. 

#### N° 17 C - LA GHIANDOLA “TIMO” - Maschio, nato il 16 agosto 1918 alle ore 1,45 A.M. 

È l’oroscopo di un ragazzo, che ha in Ascendente il segno acqueo e cardinale Cancro. Gli individui con i segni cardinali nell’Ascendente sono più agitati o, possiamo dire, più impetuosi e sensitivi degli altri. Essi sentono con maggior intensità e acutezza. Non solo sono più suscettibili, ma i loro corpi sono più sensibili al dolore, perciò la loro sofferenza è più intensa. 

Questo ragazzo ha il magnanimo e ottimistico Giove in congiunzione con l’Ascendente. Giove è in parallelo con la Luna, che governa l’Ascendente, e Giove e la Luna sono in mutua ricezione. La soave e amorevole Venere è in 1a Casa, che conferirà al nativo belle sembianze e una personalità attraente e amabile. 

Aveva circa 20 mesi quando si ammalò di meningite, la quale è una infiammazione delle membrane che avvolgono il cervello e il midollo spinale. Egli guarì da questo male, ma la testa cominciò a ingrandirsi e perse il senso dell’udito. L’ingrossamento della testa divenne così pronunciato che furono necessarie alcune operazioni. 

In due periodi, passata da poco l’età di tre anni, subì due interventi chirurgici. (Pensiamo che questo avvenne quando la Luna progredita raggiunse i 27 gradi di Capricorno cosa che la condusse all’opposizione di Venere, oppure due mesi più tardi, quando raggiunse la quadratura di Marte.) Da ciascuna tempia venne tolto un pezzetto di osso, facendo un’apertura nel cervello. Ciò provocò uno zampillo di liquido dal cervello e per un dato tempo sembrò che il bambino stesse meglio. 

Più tardi fu però necessario aiutare la parte posteriore della pesta con due operazioni, proprio dietro gli orecchi, una da ogni parte della testa. Non siamo in grado di indicare le date esatte di tali operazioni. Crediamo però che gli aspetti lunari le abbiano registrate. Troviamo che circa venticinque mesi dopo la prima operazione la Luna era in opposizione con Saturno, cosa che segnò un altro disturbo che riteniamo abbia segnato l’epoca probabile dell’operazione nella parte posteriore della testa. 

I genitori portarono il ragazzo a Los Angeles e lo posero sotto le cure di un medico osteopata, il quale aveva presieduto alle operazioni e che lo curò col metodo scientifico moderno ed eccellente dell’osteopatia. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

I genitori pure iscrissero il bambino sulla nostra lista delle guarigioni, sperando che potesse riacquistare il senso dell’udito che aveva perso all’età di un anno o poco più. La scrivente non era stata messa al corrente del passato del ragazzo, solo quando ebbe diagnosticato il caso con un amico fu possibile vedere con quale precisione gli astri ci informano sullo stato del corpo umano. 

Venere, che ha dominio sulle ghiandole del timo, è forte nella 1a Casa ed è afflitta dalla quadratura di Marte. Marte è vicino alla cuspide del proprio segno dello Scorpione. Marte promette ferite o incidenti e Scorpione è il segno che ha reggenza sui terapeuti. 

La nascita del bambino fu molto laboriosa. La vita della madre e del neonato erano in pericolo. I medici di oggi non ammettono che il parto sia una cosa naturale se questo fa perdere loro troppo tempo, giacché essi sono molto occupati e devono correre presto al loro ambulatorio per visitare altri pazienti. Di conseguenza capita spesso che un gran numero di nascite vengano accelerate mediante l’uso di strumenti. In questo caso la nascita forzata causò delle lesioni ad alcuni nervi e ai vasi sanguigni che trasportano il sangue al cervello tramite la ghiandola del timo. 

Con Saturno in congiunzione col Sole in Leone, che ha il governo sulla spina dorsale ambedue in opposizione ad Urano, il fluido spinale era ristretto e pigro. Urano, che è l’ottava superiore di Venere, ha il governo dell’apofisi (corpo pituitario). Questa ghiandola è connessa direttamente con la guaina esteriore del midollo spinale, la “duramadre”. Urano essendo afflitto dal Sole e da Saturno ha notevolmente interferito sulle funzioni dei fluidi spinali. 

La ghiandola del timo in un bambino regola il flusso sanguigno da e per il cervello, tramite l’arteria e la vena innominata. Alla nascita, la nuca del bimbo è stata in un certo modo offesa provocando una limitazione del flusso sanguigno, e con l’ostruzione della circolazione, la testa si riempì di acqua. La prova più interessante di ciò è che nel momento in cui vennero asportati i pezzi di osso dalle tempie e alla nuca non vi era traccia di sangue rosso nelle ferite, cosa che meravigliò i medici. Il medico osteopata è intervenuto attivamente con manipolazioni e trattamenti alla ghiandola del timo e sulla colonna spinale, indicando che la sua diagnosi era identica alla nostra. 

Apparentemente il ragazzo è in buona salute, ma ha perso l’udito. Vi è un barlume di speranza che la cosa possa essere rimediata. Raggiunta la pubertà la ghiandola tiroide si sobbarca il lavoro della ghiandola del timo ; i nervi e i vasi sanguigni che servono l’orecchio potrebbero essere stimolati e con l’aiuto degli Ausiliari Invisibili si può riacquistare l’udito. 

Vi è comunque il pericolo che le operazioni eseguite alla nuca possano avere offeso per sempre i nervi che interessano l’udito. 

#### N° 17 D - LE GHIANDOLE SURRENALI - Donna, nata il 27 novembre 1905 alle ore 1,15 P.M. 

Questa giovane donna ha il segno acqueo e negativo dei Pesci nell’Ascendente e Giove, il governante, retrogrado in Gemelli in 3a Casa, in opposizione al Sole datore di vita. 

Questo ci indica subito un reggente assai imbarazzato e ristretto ed è indice che nelle vite precedenti quest’anima ha contratto debiti col destino, che ora sono maturi ed attendono di essere pagati. In effetti Giove, è afflitto dall’astro più potente, cioè il Sole, dalla quadratura di Saturno e dal parallelo di Marte, ricevendo in cambio poco aiuto, avendo solo un aspetto buono, il trigono di Marte nella 12a Casa. Possiamo sostenere che questa ragazza deve pagare in questa vita i propri debiti e non sarà libera fino a quando non saranno liquidati. 

Troviamo in 10a Casa un Mercurio con gli ottimi aspetti di congiunzione con il Medio Cielo, conferendo alla nativa mente rapida e acuta. Dal punto di vista mentale, questa ragazza dovrebbe essere idonea ad eseguire qualunque cosa si ponga in mente, ciò ci meraviglia perché una mente del genere apparentemente è inerte. Quale ne è la causa ? 

Vediamo in tutti e quattro gli angoli dei segni comuni ; il reggente della vita, Giove, è retrogrado nel segno comune dei Gemelli, che è il segno della sua caduta, e anche il Sole è in un segno comune. Sono indici che quest’anima si lascia volentieri trascinare dalla corrente. 

Qualsiasi direzione seguirà in questa vita sarà per l’effetto dell’influenza accentuata del padre, segnata nella 10a Casa. 

Giove domina la circolazione arteriosa. La sua afflizione tende ad impedire il flusso normale della corrente sanguigna. Giove ha pure il governo delle ghiandole surrenali, le due piccole ghiandole a secrezione interna che si trovano sopra i reni. Questi due organi, come la ghiandola tiroide, sono a guardia del sangue, poiché questo, nel passare attraverso di esse, riceve la corrispondente quantità di secrezione di adrenalina. Tale secrezione conferisce energia al corpo e fa sì che i fluidi passino più liberamente. Le surrenali sono gli organi che stimolano il corpo e allorché troviamo Giove, che ha il dominio di tali organi, quale reggente della vita e così severamente afflitto, dobbiamo attenderci mancanza di energia nel paziente, cioè una persona negativa e priva di ambizioni. 

Nettuno, che è l’ottava superiore di Mercurio, agisce sul sistema nervoso e governa la ghiandola pineale e il canale spinale o vertebrale. È retrogrado e in opposizione allo spasmodico ed errabondo Urano, l’astro che governa il corpo pituitario. Perciò possiamo notare un generale scompiglio delle ghiandole a secrezione interna. Troviamo un’alterazione delle surrenali, eccitate dalle emozioni, la qual cosa provoca un flusso irregolare delle loro secrezioni, col risultato talvolta di dare a questa donna convulsioni, oppure, al contrario, di farla cadere in stato comatoso, secondo il carattere delle emozioni incontrollate del paziente. 

Questa ragazza è la figlia di un padre ricco e di una madre pertinace ed egoista, che è dedita all’alcool e al fumo. Mentre la madre era incinta di questa bambina, a volte, quando vedeva il marito rincasare dal posto di lavoro, simulava un attacco spasmodico, in modo da ispirargli un sentimento di pena e attrarre le sue simpatie, stratagemma col quale ella vedeva soddisfatte tutte le sue voglie e i suoi capricci. Negli insegnamenti Rosacroce si dice che l’Ego è attratto dai genitori tramite i quali egli può ottenere le sue lezioni e si può ben dire che questa ragazza trovò nella madre il soggetto che poteva darle molte tristi lezioni. 

Se la ragazza viene contrariata e trova ostacolo in qualcosa, si lascia prendere dalla collera e finisce poi in un attacco molto simile all’epilessia. Tuttavia questo attacco non si manifesta con schiuma alla bocca e nemmeno le mandibole si serrano, come di solito avviene. L’indole e gli eccessi di rabbia fanno si che i fluidi delle surrenali affluiscono troppo rapidamente nel sangue e gli eccessi di tale liquido provocano gelosia e invidia. 

Troviamo due diverse condizioni espresse negli eccessi d’ira nei quali cade questa ragazza. Giove è in opposizione col Sole e in parallelo con Marte, che provoca alcune volte un eccesso di secrezione, dando origine e possibilità al manifestarsi delle condizioni prima menzionate. In altri momenti ella cade in deliquio divenendo rigida e come senza vita. Quest’ultima condizione si manifesta quando le surrenali si fermano nell’inviare i loro fluidi nel sangue, indicante dalla quadratura di Saturno con Giove. Quando si trova nella condizione indicata per prima, ella ha tutta l’apparenza di un’ossessa e diventa molto crudele verso quelli che le stanno attorno. Ciò è anche segnato nell’oroscopo dall’opposizione di Nettuno con Urano. 

Il padre spese una fortuna andando da un medico all’altro, ma senza profitto. La ragazza è del tutto tranquilla quando non cade sotto l’influenza di questi parossismi. Ella, come la madre, si lascia trascinare a tali estremi per poter provocare la simpatia dei suoi genitori e delle sue sorelle. 

L’ultima diagnosi dei medici afferma che nel cervello si sta sviluppando un tumore, vicino al cervelletto, e ambedue, la ragazza e la madre, desiderano ricorrere a un’operazione, mentre il padre si oppone fortemente. Si vedrà quale sarà il risultato. 

Qualora ella ricorresse al bisturi, come è decisa a fare, potrebbe trascorrere il resto della sua vita in un istituto per malati mentali. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 28 - LE GHIANDOLE ENDOCRINE O A SECREZIONE INTERNA 

#### N° 17 A - B - DISTURBI ALLE GHIANDOLE TIROIDEE 

Siccome non conosciamo l’ora di nascita per i due casi ci serviremo di una figura semplice. Questo non interferisce sulla diagnosi della malattia sebbene sia necessario conoscere il segno ascendente per determinare la volontà del paziente. Quando egli si trova di fronte ad una crisi è opportuno conoscere l’ora esatta della nascita per calcolare la posizione della Luna rispetto i pianeti transitanti. Questi pianeti costituiscono la lancetta dei minuti dell’oroscopo planetario. Mediante i loro aspetti coi radicali e progrediti pianeti determinano quando la malattia arriva al punto critico. La Luna Nuova e la Luna Piena segnano il tempo particolare nel quale avverranno i cambiamenti. 

#### N° 17 A - DISTURBI ALLA GHIANDOLA TIROIDEA - Donna, nata il 25 aprile 1877 

Nel “Messaggio delle Stelle” è detto che Nettuno è l’ottava superiore di Mercurio e governa la ghiandola pineale, mentre Mercurio governa la tiroide. In questo oroscopo troviamo Venere, che regola la circolazione venosa, nel proprio segno del Toro, governante della gola, in congiunzione con Nettuno e il Sole, quindi in quadratura con Marte nel segno dell’Acquario. Nettuno, quando è afflitto da Saturno come nel secondo oroscopo 17-B, causa atrofia e sottosviluppo di qualsiasi organo sul quale cada la sua influenza secondo il segno. 

Il Leone, può far sì che una valvola del cuore sia più piccola e causi così una circolazione irregolare. Tuttavia nell’oroscopo troviamo Nettuno fra Venere e il Sole, cosa che provoca volume più ampio. 

Il Sole apporta calore e una grande affluenza di sangue in quella parte del corpo dove viene posto nel segno. In questo caso è la gola a ricevere la maggior corrente sanguigna. Quando Marte è in quadratura col Sole e Venere, troviamo l’organo corrispondente sviluppato in modo anormale. Mercurio, il pianeta che governa la ghiandola tiroide, si trova in Toro, in quadratura con Urano nel segno fisso del Leone. Anche Urano in questo segno tende ad ingrossare l’organo da lui interessato. Giove, che regola la circolazione arteriosa, è in quadratura con la Luna. 

La paziente fu colpita da ingrossamento di una ghiandola tiroide la quale raggiunse un volume tale da interferire sulla circolazione e causare una cattiva funzionalità del cuore. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 17 B - DISTURBI ALLA GHIANDOLA TIROIDEA - Maschio, nato il 26 settembre 1863 

Venere è in congiunzione col Sole, Marte e Saturno ; questi quattro pianeti si trovano nel segno della Bilancia e tutti in opposizione con Nettuno. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Tale configurazione, specie l’influenza ostacolante, limitativa di Saturno, provocò un disturbo alla ghiandola tiroide che però non si era ingrandita, come nel caso precedentemente esaminato, ma interferì sulla funzionalità e sulla circolazione. 

In conseguenza di ciò il paziente era affetto da debolezza mnemonica, disturbi ai reni e ingrossamento della prostata. 

Cosa si poteva consigliare, ci si potrebbe chiedere, per aiutare questi pazienti ? 

Nel caso della donna del primo oroscopo (17-A), dove si riscontra un eccesso di sangue in gola e ambedue i pianeti Giove e Venere afflitti, provocando una circolazione venosa e arteriosa povera, consiglieremo una serie di energici massaggi alle estremità inferiori con guanti da bagno, nonché dei pediluvi caldi in modo da agevolare la circolazione nella parte inferiore del corpo, alleviando, in pari tempo, la pressione alla gola. Si consiglia pura di ridurre la dose di carne e di alimenti che ingrassano, cioè pane bianco, dolci, zucchero, ecc. 

Nel secondo oroscopo (17-B) troviamo la Luna in Pesci, segno d’acqua che conferisce desiderio per i liquidi. La Luna è in quadratura con Urano. Questo unito alla congiunzione di Venere con Marte, Sole e Saturno, indica che la natura inferiore, particolarmente la sessualità, è stata la rovina del nativo. Sarebbe consigliabile eliminare cibi molto sostanziosi, liquori, tabacco e carne, vivere una vita semplice e frugale, corroborata da esercizio fisico e passeggiate. 

#### N° 17 C - LA GHIANDOLA “TIMO” - Maschio, nato il 16 agosto 1918 alle ore 1,45 A.M. 

È l’oroscopo di un ragazzo, che ha in Ascendente il segno acqueo e cardinale Cancro. Gli individui con i segni cardinali nell’Ascendente sono più agitati o, possiamo dire, più impetuosi e sensitivi degli altri. Essi sentono con maggior intensità e acutezza. Non solo sono più suscettibili, ma i loro corpi sono più sensibili al dolore, perciò la loro sofferenza è più intensa. 

Questo ragazzo ha il magnanimo e ottimistico Giove in congiunzione con l’Ascendente. Giove è in parallelo con la Luna, che governa l’Ascendente, e Giove e la Luna sono in mutua ricezione. La soave e amorevole Venere è in 1a Casa, che conferirà al nativo belle sembianze e una personalità attraente e amabile. 

Aveva circa 20 mesi quando si ammalò di meningite, la quale è una infiammazione delle membrane che avvolgono il cervello e il midollo spinale. Egli guarì da questo male, ma la testa cominciò a ingrandirsi e perse il senso dell’udito. L’ingrossamento della testa divenne così pronunciato che furono necessarie alcune operazioni. 

In due periodi, passata da poco l’età di tre anni, subì due interventi chirurgici. (Pensiamo che questo avvenne quando la Luna progredita raggiunse i 27 gradi di Capricorno cosa che la condusse all’opposizione di Venere, oppure due mesi più tardi, quando raggiunse la quadratura di Marte.) Da ciascuna tempia venne tolto un pezzetto di osso, facendo un’apertura nel cervello. Ciò provocò uno zampillo di liquido dal cervello e per un dato tempo sembrò che il bambino stesse meglio. 

Più tardi fu però necessario aiutare la parte posteriore della pesta con due operazioni, proprio dietro gli orecchi, una da ogni parte della testa. Non siamo in grado di indicare le date esatte di tali operazioni. Crediamo però che gli aspetti lunari le abbiano registrate. Troviamo che circa venticinque mesi dopo la prima operazione la Luna era in opposizione con Saturno, cosa che segnò un altro disturbo che riteniamo abbia segnato l’epoca probabile dell’operazione nella parte posteriore della testa. 

I genitori portarono il ragazzo a Los Angeles e lo posero sotto le cure di un medico osteopata, il quale aveva presieduto alle operazioni e che lo curò col metodo scientifico moderno ed eccellente dell’osteopatia. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

I genitori pure iscrissero il bambino sulla nostra lista delle guarigioni, sperando che potesse riacquistare il senso dell’udito che aveva perso all’età di un anno o poco più. La scrivente non era stata messa al corrente del passato del ragazzo, solo quando ebbe diagnosticato il caso con un amico fu possibile vedere con quale precisione gli astri ci informano sullo stato del corpo umano. 

Venere, che ha dominio sulle ghiandole del timo, è forte nella 1a Casa ed è afflitta dalla quadratura di Marte. Marte è vicino alla cuspide del proprio segno dello Scorpione. Marte promette ferite o incidenti e Scorpione è il segno che ha reggenza sui terapeuti. 

La nascita del bambino fu molto laboriosa. La vita della madre e del neonato erano in pericolo. I medici di oggi non ammettono che il parto sia una cosa naturale se questo fa perdere loro troppo tempo, giacché essi sono molto occupati e devono correre presto al loro ambulatorio per visitare altri pazienti. Di conseguenza capita spesso che un gran numero di nascite vengano accelerate mediante l’uso di strumenti. In questo caso la nascita forzata causò delle lesioni ad alcuni nervi e ai vasi sanguigni che trasportano il sangue al cervello tramite la ghiandola del timo. 

Con Saturno in congiunzione col Sole in Leone, che ha il governo sulla spina dorsale ambedue in opposizione ad Urano, il fluido spinale era ristretto e pigro. Urano, che è l’ottava superiore di Venere, ha il governo dell’apofisi (corpo pituitario). Questa ghiandola è connessa direttamente con la guaina esteriore del midollo spinale, la “duramadre”. Urano essendo afflitto dal Sole e da Saturno ha notevolmente interferito sulle funzioni dei fluidi spinali. 

La ghiandola del timo in un bambino regola il flusso sanguigno da e per il cervello, tramite l’arteria e la vena innominata. Alla nascita, la nuca del bimbo è stata in un certo modo offesa provocando una limitazione del flusso sanguigno, e con l’ostruzione della circolazione, la testa si riempì di acqua. La prova più interessante di ciò è che nel momento in cui vennero asportati i pezzi di osso dalle tempie e alla nuca non vi era traccia di sangue rosso nelle ferite, cosa che meravigliò i medici. Il medico osteopata è intervenuto attivamente con manipolazioni e trattamenti alla ghiandola del timo e sulla colonna spinale, indicando che la sua diagnosi era identica alla nostra. 

Apparentemente il ragazzo è in buona salute, ma ha perso l’udito. Vi è un barlume di speranza che la cosa possa essere rimediata. Raggiunta la pubertà la ghiandola tiroide si sobbarca il lavoro della ghiandola del timo ; i nervi e i vasi sanguigni che servono l’orecchio potrebbero essere stimolati e con l’aiuto degli Ausiliari Invisibili si può riacquistare l’udito. 

Vi è comunque il pericolo che le operazioni eseguite alla nuca possano avere offeso per sempre i nervi che interessano l’udito. 

#### N° 17 D - LE GHIANDOLE SURRENALI - Donna, nata il 27 novembre 1905 alle ore 1,15 P.M. 

Questa giovane donna ha il segno acqueo e negativo dei Pesci nell’Ascendente e Giove, il governante, retrogrado in Gemelli in 3a Casa, in opposizione al Sole datore di vita. 

Questo ci indica subito un reggente assai imbarazzato e ristretto ed è indice che nelle vite precedenti quest’anima ha contratto debiti col destino, che ora sono maturi ed attendono di essere pagati. In effetti Giove, è afflitto dall’astro più potente, cioè il Sole, dalla quadratura di Saturno e dal parallelo di Marte, ricevendo in cambio poco aiuto, avendo solo un aspetto buono, il trigono di Marte nella 12a Casa. Possiamo sostenere che questa ragazza deve pagare in questa vita i propri debiti e non sarà libera fino a quando non saranno liquidati. 

Troviamo in 10a Casa un Mercurio con gli ottimi aspetti di congiunzione con il Medio Cielo, conferendo alla nativa mente rapida e acuta. Dal punto di vista mentale, questa ragazza dovrebbe essere idonea ad eseguire qualunque cosa si ponga in mente, ciò ci meraviglia perché una mente del genere apparentemente è inerte. Quale ne è la causa ? 

Vediamo in tutti e quattro gli angoli dei segni comuni ; il reggente della vita, Giove, è retrogrado nel segno comune dei Gemelli, che è il segno della sua caduta, e anche il Sole è in un segno comune. Sono indici che quest’anima si lascia volentieri trascinare dalla corrente. 

Qualsiasi direzione seguirà in questa vita sarà per l’effetto dell’influenza accentuata del padre, segnata nella 10a Casa. 

Giove domina la circolazione arteriosa. La sua afflizione tende ad impedire il flusso normale della corrente sanguigna. Giove ha pure il governo delle ghiandole surrenali, le due piccole ghiandole a secrezione interna che si trovano sopra i reni. Questi due organi, come la ghiandola tiroide, sono a guardia del sangue, poiché questo, nel passare attraverso di esse, riceve la corrispondente quantità di secrezione di adrenalina. Tale secrezione conferisce energia al corpo e fa sì che i fluidi passino più liberamente. Le surrenali sono gli organi che stimolano il corpo e allorché troviamo Giove, che ha il dominio di tali organi, quale reggente della vita e così severamente afflitto, dobbiamo attenderci mancanza di energia nel paziente, cioè una persona negativa e priva di ambizioni. 

Nettuno, che è l’ottava superiore di Mercurio, agisce sul sistema nervoso e governa la ghiandola pineale e il canale spinale o vertebrale. È retrogrado e in opposizione allo spasmodico ed errabondo Urano, l’astro che governa il corpo pituitario. Perciò possiamo notare un generale scompiglio delle ghiandole a secrezione interna. Troviamo un’alterazione delle surrenali, eccitate dalle emozioni, la qual cosa provoca un flusso irregolare delle loro secrezioni, col risultato talvolta di dare a questa donna convulsioni, oppure, al contrario, di farla cadere in stato comatoso, secondo il carattere delle emozioni incontrollate del paziente. 

Questa ragazza è la figlia di un padre ricco e di una madre pertinace ed egoista, che è dedita all’alcool e al fumo. Mentre la madre era incinta di questa bambina, a volte, quando vedeva il marito rincasare dal posto di lavoro, simulava un attacco spasmodico, in modo da ispirargli un sentimento di pena e attrarre le sue simpatie, stratagemma col quale ella vedeva soddisfatte tutte le sue voglie e i suoi capricci. Negli insegnamenti Rosacroce si dice che l’Ego è attratto dai genitori tramite i quali egli può ottenere le sue lezioni e si può ben dire che questa ragazza trovò nella madre il soggetto che poteva darle molte tristi lezioni. 

Se la ragazza viene contrariata e trova ostacolo in qualcosa, si lascia prendere dalla collera e finisce poi in un attacco molto simile all’epilessia. Tuttavia questo attacco non si manifesta con schiuma alla bocca e nemmeno le mandibole si serrano, come di solito avviene. L’indole e gli eccessi di rabbia fanno si che i fluidi delle surrenali affluiscono troppo rapidamente nel sangue e gli eccessi di tale liquido provocano gelosia e invidia. 

Troviamo due diverse condizioni espresse negli eccessi d’ira nei quali cade questa ragazza. Giove è in opposizione col Sole e in parallelo con Marte, che provoca alcune volte un eccesso di secrezione, dando origine e possibilità al manifestarsi delle condizioni prima menzionate. In altri momenti ella cade in deliquio divenendo rigida e come senza vita. Quest’ultima condizione si manifesta quando le surrenali si fermano nell’inviare i loro fluidi nel sangue, indicante dalla quadratura di Saturno con Giove. Quando si trova nella condizione indicata per prima, ella ha tutta l’apparenza di un’ossessa e diventa molto crudele verso quelli che le stanno attorno. Ciò è anche segnato nell’oroscopo dall’opposizione di Nettuno con Urano. 

Il padre spese una fortuna andando da un medico all’altro, ma senza profitto. La ragazza è del tutto tranquilla quando non cade sotto l’influenza di questi parossismi. Ella, come la madre, si lascia trascinare a tali estremi per poter provocare la simpatia dei suoi genitori e delle sue sorelle. 

L’ultima diagnosi dei medici afferma che nel cervello si sta sviluppando un tumore, vicino al cervelletto, e ambedue, la ragazza e la madre, desiderano ricorrere a un’operazione, mentre il padre si oppone fortemente. Si vedrà quale sarà il risultato. 

Qualora ella ricorresse al bisturi, come è decisa a fare, potrebbe trascorrere il resto della sua vita in un istituto per malati mentali. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 29 - CONDIZIONI SPECIALI 

#### N° 18 A - DEFICIENZA DI LINFA - Maschio, nato l’11 maggio 1913 alle ore 6,59 A.M. 

Il soggetto di questa lettura è un bambino il quale aveva circa quindici mesi all’epoca in cui originariamente gli venne fatto tale oroscopo. In genere può sembrare superfluo giudicare il carattere e la mentalità di un bambino così piccolo. Tuttavia, se consideriamo il corpo da un punto di vista spirituale, quale tempio in cui dimora uno spirito divino, si vedrà che il costruttore e architetto di tale tempio deve venir preso in considerazione dal primissimo respiro fino al momento in cui il cordone d’argento si rompe. 

Il segno mercuriano dei Gemelli è in Ascendente, ma non esiste qui la natura solita dei Gemelli, dato che Saturno in tale segno pone la sua mano ostacolante su questo bambino e darà tendenza alla malinconia ed a isolarsi, un desiderio di non vivere nella società. 

Mercurio e Venere in Ariete, in quadratura con la Luna e Nettuno, conferiscono tendenza al riserbo, ma il sestile di Saturno con Marte, e il trigono di Saturno con Urano, rendono la mente idealistica ed energica. In tal modo vi sono elementi perché i genitori siano turbati. Essi dovrebbero con tutti i mezzi, scoraggiare la tendenza alla segretezza e incoraggiare invece l’idealismo e far sì che il ragazzino giochi con i suoi compagni. 

Sembra assai probabile che egli sia incline a chiudersi in se stesso ; sin dalla primissima infanzia gli si dovrebbe insegnare a frequentare la gente. Non si dovrebbe permettergli di uscire da solo, se non veramente necessario o inevitabile. 

Di solito i bambini di questa età dormono moltissimo, dalla mattina alla sera e dalla sera alla mattina ; non appena sono stati nutriti essi vanno nel mondo dei sogni dove l’assimilazione può svolgersi meglio. Ma questo non è il caso del nostro piccolo soggetto : insonnia, irrequietezza e nervosismo sono i risultati dell’opposizione della Luna e Nettuno con Giove e della quadratura di questi tre pianeti con Mercurio e con Venere posta in Ariete, il segno che governa la testa. In tal modo tutta la natura è in agitazione ; il bimbo non può avere il riposo necessario, perciò è ammalato. 

Il principale disturbo deriva dal fatto che la Luna è congiunta a Nettuno. Ciò impedisce la distribuzione del fluido indispensabile all’assimilazione, la linfa. Giove è afflitto da questi due pianeti, ed esso governa l’assimilazione. A causa di questi due fatti il piccino non crescerà così in fretta come potrebbe farlo altrimenti. Egli ha preferenze peculiari e strane sul suo alimento e queste idee cresceranno con lui. Tale tendenza è una delle cose di cui bisogna occuparsi seriamente, dato che la quadratura della Luna con Venere dà dei desideri anormali ; la Luna e Nettuno in Cancro provocheranno nel bambino il desiderio di cose che non troverà mai , e ciò potrebbe condurre al formarsi di abitudini che diverrebbero pericolose. Non importa come egli protesterà, e sebbene sembrerà che non si addicano per lui i cibi comuni, dovrebbe abituarsi a mangiare ogni cibo buono e salutare che venga portato in tavola, giacché il formarsi di un appetito sano si contrapporrà alla tendenza strana insita nella sua natura. Sarà di aiuto una moderata dose di dolci. 

La circolazione è ostacolata dall’afflizione di Nettuno e la Luna rispetto a Venere e Giove. Saturno e Urano sono in trigono e parallelo con segni d’aria ; ciò inoltre reagisce sulla circolazione, rendendola spasmodica. Il cuore ha la tendenza a palpitazioni irregolari date dalla presenza di Urano in Acquario. Perciò il bimbo sarà afflitto considerevolmente sin dalla tenera età. Tuttavia non vi è motivo di allarmarsi perché il Sole è in trigono con Giove e in sestile con la Luna e Nettuno. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Anche il fatto che è nel segno meravigliosamente vitale del Toro, agirà in modo da salvaguardare la sua vita ; anche Saturno nell’Ascendente dona perseveranza, resistenza al male e attaccamento alla vita. 

Nel corso della sua vita vi saranno tuttavia delle crisi, per cui conoscendone le cause i genitari potranno più facilmente esserne preparati. La crisi maggiore avverrà all’epoca della pubertà. Poi la Luna progredita lavorerà nell’8a Casa, quella della morte, e in opposizione al suo luogo natale ; rappresentato da Nettuno e in quadratura con Mercurio e Venere. 

È una posizione critica, ma non si deve aver paura per il fatto che il Sole è, nell’oroscopo, molto forte. Inoltre il trigono Saturno-Urano e il sestile Saturno-Marte conferiscono all’indole del piccino grande versatilità ed energia, per cui anche se si troverà ad un passo dalla morte, egli avrà la capacità di rimettersi con una rapidità meravigliosa. 

Si dovrebbe ora investigare se la madre allatta il bimbo oppure se, presa dal nervosismo, se ne sia stancata. In tal caso il piccino dovrebbe essere messo subito a dieta di latte di capra, che gli fornirà l’etere necessario in modo da compensare la mancanza di linfa occorrente, se il bimbo non gradirà la dieta, col tempo si abituerà. 

#### N° 18 B - POLIPI E DISTURBI RENALI - Maschio, nato il 3 giugno 1865 alle ore 3, 00 A.M. 

Abbiamo qui l’oroscopo di un uomo con il segno fisso del Toro nell’Ascendente e il governante, Venere, situato proprio sopra l’Ascendente, in Toro e nella 12a Casa. Venere ha solo due aspetti maggiori, una congiunzione con l’Ascendente e una quadratura con l’incendiario Marte, che si trova nel segno fisso del Leone e nella 4a Casa. 

Toro governa il collo, la gola, la mascella inferiore, la laringe e le tonsille, mentre il segno opposto, Scorpione, governa il retto, il colon discendente, l’uretra e il naso. Scorpione e Toro sono i segni più vitali fra i dodici. È da rimarcare la strana coincidenza che sta nel fatto che il Toro governa la maggioranza della parte inferiore della testa ed il collo e gli organi adiacenti all’estremità superiori della colonna vertebrale, mentre Scorpione scivola dentro con la sua influenza, governando il naso in aggiunta agli organi vicini alla parte più bassa della spina dorsale. 

Leone, il segno in quadratura con Toro e Scorpione, governa il fiume della vita, il fluido spinale, che connette gli organi governati da Toro e Scorpione. 

Ora, nell’oroscopo che stiamo osservando, troviamo l’infiammate Marte in Leone, in quadratura con Venere in Toro. Venere essendo di casa in questo segno, naturalmente attira verso di sé l’influenza infiammatoria di Marte ogni qualvolta che Marte si trova o venga afflitto in Toro. In tal caso si possono osservare disturbi di origine infiammatoria al naso, agli organi genitali o nel retto. Possiamo anche aspettarci dei polipi, una piccola crescita peduncolare, che cresce dalla membrana mucosa del naso e che spesso chiude il passaggio nasale causando difficoltà nella respirazione. Talvolta cresce anche entro la vagina o nel retto. L’abitudine dei bambini di respirare con la bocca è spesso dovuta a tali escrescenze nasali interne allorquando nell’oroscopo vengono riscontrate delle afflizioni planetarie. La membrana mucosa del naso è in tal caso eccezionalmente sensibile e soggetta ad irritazioni risultanti in un polipo che, di frequente, provoca febbre da fieno o asma. 

Il paziente, per il quale si sta elaborando l’oroscopo, soffriva di tali escrescenze in ambedue le narici rendendo necessario respirare con la bocca. La Luna si trova a 4° 19’ di Bilancia nella 6a Casa, che è la casa della salute. La Luna è il governante naturale del Cancro, il segno che domina lo stomaco. All’età di 28 anni, allorché la Luna progredita raggiunse la sua posizione, l’individuo si ammalò di avvelenamento da colori, che si tramutò, più tardi, in malattia cronica renale. Quest’ultima è data dalla Luna e Saturno in Bilancia, che governa i reni. Questo logorio generale della salute fece aumentare le piccole protuberanze del naso, con il risultato di aver dovuto subire un’operazione quando la Luna progredita raggiunse Scorpione ed era in opposizione a Venere. 

Eliminando la carne, il fumo, le bevande alcoliche ed ogni condimento, vivendo, per quanto possibile, nel rispetto delle leggi della natura, l’individuo ha potuto ottenere nuovamente una buona salute. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 18 C - PIORREA - Femmina, nata il 13 luglio 1871 alle ore 5,30 A.M. 

Il Leone, segno di fuoco, si trova nell’Ascendente, con il governatore di vita, il Sole, nella 12a Casa in Cancro, in congiunzione con Mercurio e Urano e in quadratura con Nettuno. Dalla lettura del “Messaggio delle Stelle” sappiamo che Cancro governa lo stomaco dove deve venir digerita la maggior quantità di cibo ingerito. Questo organo è la stazione centrale di rifornimento, attraverso cui il corpo riceve il suo sostentamento. Cancro governa pure l’esofago, canale tra la faringe e lo stomaco e il condotto toracico, il condotto principale che trasporta la linfa nel corpo. 

In questo oroscopo notiamo Urano afflitto da una quadratura di Nettuno nel Medio Cielo e nel segno dell’Ariete. Con Mercurio e il Sole, pure in congiunzione con Urano e in quadratura con Nettuno, dobbiamo attenderci una mente anormale o radicale. Formatasi un’idea, essa è portata agli estremi. Questa donna non ha potuto trovare un limite in nulla e troviamo tale tendenza indicata per quanto riguarda il cibo. 

Con il segno del Cancro nella cuspide della 12a Casa, la casa dell’autorovina e delle limitazioni e con le suddette limitazioni di Urano, Mercurio e il Sole, dobbiamo attenderci grande impulsività e una decisa tendenza a mangiare troppo. 

I pianeti delle case 12a e 6a, se afflitti, sono i più pregiudizievoli per la salute, e in questo oroscopo, quale sede del disturbo, dobbiamo osservare lo stomaco. Vediamo di trovare la ragione di tale asserzione. 

La Luna è il governatore della 12a Casa, si trova nella casa delle inimicizie, l’11a, e in quadratura con Venere nel segno della 2a e 6a Casa, Vergine, che governa il lavoro e le malattie. Questo dimostra chiaramente che la donna era molto ospitale, amava intrattenere gli amici, era felice di poterli festeggiare e, come indicato, in questa direzione toccava gli estremi. Venere in quadratura con la Luna indica un desiderio esagerato di mangiare dolci e pasticcini ; indica persona che, avendo consumato un pasto pesante e ricco, indulge volentieri in creme di cioccolato e varie altre leccornie producenti ceneri. È uno dei tipi di donne che incontriamo spesso, il cui maggiore orgoglio sta nel cucinare e che non sono mai così felici come quando possono intrattenere amici con una tavola sontuosamente imbandita. I soggetti di Cancro sono bravi cuochi e di solito sono molto orgogliosi di soddisfare le necessità dello stomaco. 

Nel presente oroscopo troviamo Saturno, il pianeta dell’ostacolo, nel proprio segno del Capricorno e nella 6a Casa, quella della salute. Saturno è in opposizione a Giove nel segno dello stomaco e nella 12a Casa. I pianeti e le loro afflizioni spesso mostrano il loro effetto nei segni opposti e quando Saturno si trova in Capricorno, solitamente è da attendersi qualche disturbo allo stomaco, perché qui i suoi effetti sono molto simili a quelli di Saturno in Cancro. Con Giove che regola la circolazione arteriosa, afflitto da Saturno, dobbiamo attenderci dei disturbi nel sistema circolatorio dello stomaco. E con lo spasmodico Urano in congiunzione con Mercurio, sono anche sensibili i nervi e viene indicata un’indigestione di origine nervosa. Ora, quando Saturno affligge lo stomaco, vi è mancanza di pepsina e di liquidi dello stomaco che aiutano a digerire i cibi. Saturno in Cancro o Capricorno conferisce un appetito anormale e rende l’individuo molto avido di dolci, specie di zucchero, come fa Venere in quadratura con la Luna, come predetto. Come vegetariani simili persone fanno molta fatica a tenere in ordine i loro corpi, perché abitualmente rifiutano i vegetali crudi preferendo gli amidi e gli zuccheri. Come risultato, il corpo non riceve un’adatta quantità di elementi minerali e presto il sangue si riempie di cenere. Allorché si accumula nel sangue una dose sovrabbondante di materiali di scarto, il corpo deve cercare il mezzo per eliminarli. Se non è in grado di trovare uno sbocco per eliminare le impurità e se pure gli intestini rifiutano di fare la loro parte, come spesso accade quando il cibo consumato è troppo abbondante, ne risulta una malattia. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Troviamo spesso casi di catarri, malattie della pelle, ulcere, ecc. che non sono altro che la via d’uscita che il corpo usa per disperdere l’eccesso di cenere. 

Nel caso di questa donna troviamo le gengive che emettono pus e recedono verso la radice dei denti. La malattia è spesso chiamata piorrea o malattia di Rigg e in America è in allarmante aumento. Era poco nota una cinquantina di anni fa, ma da quando si è sviluppata simile mania per le cose dolci l’umanità ne sta pagando il prezzo. 

Per superare tale malattia è consigliabile una dieta bene bilanciata, semplice, vegetariana, esente da zucchero e lieviti. È pure necessario sciacquare giornalmente le gengive con acqua e limone. 

#### N° 18 D - AUTOINTOSSICAZIONE - Maschio, nato il 4 novembre 1882 alle ore 11,49 P.M. 

Questo è l’oroscopo di un uomo con il segno acqueo del Cancro nell’Ascendente. Nel fare la diagnosi è di regola considerare la 6a Casa, che domina le malattie e che aiuta a trovare la chiave del male. In quest’oroscopo abbiamo il segno del Capricorno sulla cuspide della 6a Casa con il suo dominatore, Saturno, in 10a Casa in congiunzione con la Coda del Drago, la cui influenza è saturnina. 

Saturno è pure in congiunzione con Nettuno in Toro. Questi pianeti sono tutti in opposizione all’infiammante Marte che è forte nel suo segno-casa Scorpione, regolatore del retto e degli organi della riproduzione. È un’afflizione molto pericolosa e sottile, aumentata da Nettuno parallelo al Sole in Scorpione e indica un’ indole passionale, sfrenata, che durante l’infanzia trovò sfogo nel vizio segreto della masturbazione. Col tempo questo annienta la vitalità, impedendo lo sviluppo mentale e la crescita fisica e, più tardi nella vita, è causa di molti disturbi psichici. 

Scorpione regola tanto il retto quanto gli organi genitali e quando avvengono degli eccessi ne risulta l’infiammazione del retto con conseguenti emorroidi intestinali che interferiscono nella eliminazione delle feci e causano la completa astenia dell’intestino retto. 

Troviamo lo spasmodico Urano in Vergine, il segno che regola gli intestini ; è anche il segno naturale della 6a Casa e il segno che regola le malattie. Urano è in quadratura con Venere, che regge la circolazione venosa. Qui abbiamo indice di circolazione limitata nell’intestino tenue. Giove, il pianeta dell’opulenza, che desidera le cose in grande quantità, si trova in Cancro, il segno che governa lo stomaco e nella 12a Casa, la casa dell’autodistruzione in sestile con il dominatore dell’Ascendente, la Luna, indicante che questo giovane uomo è stato un forte mangiatore, spingendo tale tendenza all’eccesso. 

Egli sprecò le forze vitali nel periodo di vita in cui ne aveva estremo bisogno e consumò anche più cibo di quello che gli organi potevano digerire e distribuire nel corpo. Naturalmente quando gli organi dell’eliminazione si rifiutarono di lavorare, come è prevedibile, la corrente sanguigna si riempì di cenere causando dei depositi nelle giunture mediante un eccessivo imbarazzo causato da esagerato uso di proteine. Questo finì per bruciare gli oli minerali del corpo, interferendo nel funzionamento delle palpebre, causando reumatismo e una debolezza generale in tutto l’organismo. 

Per questo paziente il nostro consiglio sarebbe di eliminare dalla dieta carne e amidi, prendendo pochissime proteine e di mangiare per lo più frutta e vegetali ; indi di vivere una vita casta e retta. 

Inoltre dovrebbe aver cura di vivere in ambienti moralmente sani ed essere circondato da persone rette e di dormire in camera bene arieggiata, perché Saturno afflitto dalla Coda del Drago e Nettuno in Toro sono indici di persona che trascura l’igiene del corpo e che frequenta ambienti di infimo ordine. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 18 E - PERITONITE - Maschio nato il 4 Agosto 1862 alle ore 11,30 P.M. 

Toro, segno fisso e ostinato, si trova nell’Ascendente con il governatore Venere nel segno acqueo del Cancro in quadratura con l’impulsivo e ardente Marte e in parallelo con il governatore del Cancro, l’acquea Luna. Venere è pure la dominatrice nella casa delle malattie, la 6a ; Marte è nella 12a Casa nel proprio segno di Ariete. 

Dobbiamo cercare la chiave del disturbo nella configurazione e posizione dei suddetti tre pianeti, Venere, Marte e Luna. 

I pianeti che si trovano nella posizione corrispondente alla parte del corpo dove risiede la malattia non sono la sola causa della malattia stessa. Quando uno scassinatore entra in casa nostra e ci deruba dei gioielli, la prima cosa da fare per trovare il colpevole è di accertarsi da quale parte sia entrato. Così noi dobbiamo trovare la porta o causa del male. 

Sappiamo che Venere è il pianeta che domina i dolciumi, gli zuccheri ecc. Toro è il segno che governa la gola, il palato, perciò ha una grande influenza sugli appetiti. Venere si trova in Cancro, il segno che governa lo stomaco e il condotto toracico, ed è afflitto da una quadratura di Marte. Marte, se è afflitto da Venere e si trova nel proprio segno di Ariete, provoca dissipazione e desiderio di eccedere nel mangiare, specialmente se Venere si trova nel segno dello stomaco. Da abitudine i nati sotto il segno del Toro sono amanti del mangiare e del bere, inclini alla ghiottoneria. Quindi con le suddette afflizioni il nativo mangerebbe e berrebbe in misura eccessiva. 

Urano in Gemelli è in una posizione molto nervosa. Questo pianeta eccitabile, irrequieto e nervoso, specie se è in quadratura con Saturno e Giove o con altro segno mercuriano, la Vergine, avrà un marcato effetto sul sistema nervoso. 

Ora con Venere, che governa il sangue venoso, afflitto da Marte, e con Giove, che governa il sangue arterioso, afflitto dalla congiunzione di Saturno e la quadratura di Urano, quest’uomo ha una circolazione molto pigra, specialmente nello stomaco e nell’intestino tenue. Con ambedue, Giove e Saturno, posti in Vergine, cosa ci potremmo aspettare altro se non una malattia quando un’afflizione colpisce qualcuno di questi pianeti ? 

All’età di 39 anni il Sole progredito del nativo raggiunse la quadratura di Urano, che causò disturbi nervosi. Allo stesso tempo il Sole si trovava entro un grado di una congiunzione di Saturno radicale. Il Sole impiega tre anni per superare una congiunzione, un anno per avvicinarsi, un anno in congiunzione e un altro anno per separarsi. Perciò quest’uomo passava, in quell’epoca, attraverso due afflizioni ed il risultato fu un severo attacco di peritonite. Egli non poté ristabilirsi presto dalla malattia, dato che, ignorando le cause del male, non smise di mangiare e bere smodatamente. Nel 1918, allorché la Luna progredita venne a trovarsi in quadratura con Saturno e Giove e in opposizione ad Urano, avvenne un’altra malattia che lo lasciò con un forte catarro intestinale. 

Se un paziente del genere avesse chiesto aiuto e consiglio ad un probazionista cosa gli avrebbe egli consigliato ? Dapprima avrebbe dovuto ricercare la causa - e qui è molto evidente che la responsabilità del male risiede nell’eccesso di libagioni - indi gli avrebbe consigliato di astenersi dall’ingerire per un breve periodo di tempo tutti quei cibi dominati da Marte, cioè molto conditi e succulenti. Si sarebbero dovuti evitare completamente i liquori ed il fumo : si sarebbe dovuto consigliare una dieta strettamente vegetariana e cura di Sole per rilassare i nervi. Nei casi in cui le circolazioni di Venere e Giove siano pigre, sarebbero opportuni bagni e massaggi. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 18 F - ARTERIOSCLEROSI - Maschi, nato il 27 luglio 1856 alle ore 5,00 A.M. 

Come spesso è stato indicato nei nostri libri astrologici e nelle nostre lezioni, l’uomo è padrone del proprio destino. Ha davanti a sé tutta la vita, sia per fare che per disfare. Abbiamo qui un oroscopo per la diagnosi che parla da sé, cioè quello di un uomo che ha avuto tutto a suo favore, tranne due aspetti negativi in tutto l’oroscopo, tutto il resto va bene. Troviamo la congiunzione Venere-Sole nel segno del Sole, Leone, uno dei segni più forti fra tutti i dodici. Ambedue questi pianeti sono in sestile con la Luna e in trigono con Giove che è vicino al Medio Cielo. La mentalità è decisamente forte e acuta, specie lungo le linee metafisiche. Nettuno si trova nella propria dimora (Pesci) in sestile con Urano e trigono con Mercurio. Anche la Luna è in buon aspetto e in un segno mentale, cioè Gemelli. Quest’uomo ha avuto un meraviglioso esordio nella vita e ha portato con sè, da vite precedenti, molte buone qualità. 

Come è spesso indicato nei libri astrologici lasciateci da antichi autori degni di fede, Giove nel Medio Cieli apporta al nativo molte cose buone, e sicuramente quest’uomo ha avuto molte occasioni di successo. Ma perché ora ha fallito ? 

Dapprima troviamo Saturno in Cancro. Come detto nel “Messaggio delle Stelle”, ciò indica che lo stomaco è debole e le gengive soggette a piorrea. Qui abbiamo un ostacolo alla digestione regolare del cibo. Nello stomaco mancano i liquidi necessari per aiutare la digestione. Il nativo è anche molto singolare nei gusti e nelle avversioni per quanto riguarda il cibo. In ciò sta la chiave delle sue afflizioni fisiche. Troviamo che Saturno è in quadratura a Giove, che regola il sangue arterioso e come detto nel “Messaggio delle Stelle”, sotto questo aspetto il nativo è indolente e incline ad andare con la corrente, spesso è a carico della società, sia in un ricovero di poveri che in una prigione. Questo aspetto procura pure propensione all’arteriosclerosi. 

Troviamo il rude, combattivo, discordante, passionale e ardente pianeta Marte in Bilancia, segno di Venere. Se afflitto, affiora la sua natura inferiore e quella di Venere, creando un’attrazione smodata verso il sesso opposto. Dato che Marte è co-reggente della 5a Casa ed è in quadratura con l’impulsivo ed egocentrico Mercurio, il temperamento caldo e disarmonico del nativo lo ha portato ad eccessi. Invece di esprimere la natura bella, artistica e musicale della congiunzione Sole-Venere nell’Ascendente in Leone, in trigono con Giove, quest’uomo ha rivolto eccessivo amore e vitalità nella direzione sbagliata. Si è abbandonato troppo ai cibi ricchi ed ha sperperato molta della sua energia nella 5a Casa, quella dei piaceri. Causa il suo temperamento e la sua condotta ha avuto molta disarmonia in casa. Fu intaccata la purezza del sangue ed ora egli si trova in uno stato molto avanzato di arteriosclerosi. 

Per poter scoprire l’epoca dell’afflizione ci baseremo sulla sua età di 44 anni, quando la Luna progredita raggiunse la 6a Casa nei primi gradi del Capricorno. Qui si trovò in opposizione a Saturno nella 12a Casa in Cancro, lo stomaco, e una quadratura con Giove nel Medio Cielo. Nel medesimo tempo troviamo Marte progredito che raggiunse 24° 51’ dello Scorpione, entrando in opposizione con Urano in Toro. Gli impulsi e gli eccessi della sua vita dissoluta distrussero la sua efficienza fisica e da allora l’individuo divenne completamente invalido e impotente, costretto su una sedia a rotelle e confinato in ospedali. Questo sfacelo organico è dovuto a Saturno e a Mercurio in 12a Casa. Egli però ha sempre trovato qualche buona amica che lo ha aiutato nelle sue necessità. È stato un paziente molto difficile ; il suo temperamento era insopportabile. Tramite la sua sofferenza divenne particolarmente irascibile. Invece di rispondere alla benefica influenza di Venere egli lasciò via libera alla quadratura di Marte con Mercurio. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Per poter migliorare avrebbe dovuto avere un’infermiera con Saturno in buon aspetto, di natura acquariana, fredda, calma e riservata, che potesse consolarlo, che potesse calmare la sua indole e avviarlo, con molta diplomazia, verso un sistema giusto di vita. 

Attualmente esige cibi particolari e se l’infermiera non lo accontenta esplode in modo iroso. Quest’uomo dovrebbe venire trattato in modo che faccia le cose di buon grado e volontariamente, perché imporgli una certa azione risveglierebbe in lui lo spirito di contraddizione. 

Assai benefici sarebbero degli energici massaggi con guanti ruvidi da bagno per aprire i pori della pelle e aiutare la circolazione. 

Cibo adatto e assistenza per mitigare il suo temperamento sarebbero provvidenziali per aiutarlo a superare, con l’ausilio del tempo, le sue attuali condizioni. 

#### N° 18 G - FEBBRE TIROIDE E DISTURBI ALLA SPINA DORSALE - Maschio, nato il 29 dicembre 1900 alle ore 12,45 A.M. 

Negli angoli vi sono quattro segni cardinali, con Marte in trigono col Sole e Saturno. Queste testimonianze mostrano che la persona è dotata di buona vitalità, è attiva e ambiziosa. Tuttavia anche gli aspetti contrari sono forti. La Luna è in quadratura col Sole e con Saturno ; Marte è in quadratura col reggente dell’oroscopo, Venere e la maggioranza dei pianeti è nella parte più oscura dell’oroscopo. Ciò diminuisce un poco la resistenza perfetta della persona. L’opposizione di Nettuno a Giove e Mercurio nei segni riguardanti la mente, Gemelli e Sagittario, mostra che il nativo ha un temperamento molto nervoso. 

Nettuno nella 9a Casa abitualmente mostra la tendenza a essere un sognatore, un visionario che si aggrappa alle illusioni invece che alle cose concrete e tangibili della vita, L’opposizione di Nettuno con Mercurio, il pianeta della ragione, indica che la cosa sarebbe particolarmente accentuata nel caso in oggetto. La Luna in Ariete, in quadratura col Sole e Saturno, rendono inoltre la mente volubile e instabile. 

Marte in Vergine in buoni e cattivi aspetti rende la persona soggetta a disturbi intestinali. Marte è il pianeta delle infiammazioni e delle febbri ; causa le operazioni chirurgiche e altre calamità. È stato notato che gli aspetti di Marte con Urano causano non solamente febbri gastriche e tifoidi, ma molto spesso Marte rompe il peritoneo, per cui la persona finirà per avere l’addome prominente. Il giovane del quale consideriamo l’oroscopo, quando la Luna progredita formava una congiunzione con Marte attraverso l’11a Casa, aveva inizialmente la febbre tiroide. 

Più tardi formò una quadratura con Nettuno, Giove e Mercurio. La spina dorsale del nativo incominciò allora a indebolirsi. Si notò che l’opposizione di Nettuno con Giove e Mercurio va dai Gemelli al Sagittario interessando la regione della spina dorsale. La Luna progredì successivamente verso l’opposizione della propria sede alla nascita e dato che la Luna radicale in Ariete domina particolarmente il cervello, che è l’organo del movimento e della coordinazione, si comprenderà che questo provoca al paziente difficoltà nel camminare. 

Questo è un caso curioso di afflizioni e buoni aspetti reciproci, giacché si osserverà che quando i due principali affliggenti - Marte e Luna - sono colpiti da un aspetto avverso, vi è sempre una buona serie di aspetti che attenuano gli effetti cattivi. Se così non fosse, le severe afflizioni certamente avrebbero già da tempo tolto dalla vita fisica questo giovane uomo. La quadratura fra la Luna e Saturno è particolarmente ostile. 

Poiché calcoliamo un giorno per un anno, la Luna attraversa tutto l’oroscopo in 28 anni. Saturno in transito nei cieli percorre il circolo zodiacale in circa 40 anni. In tal modo la Luna progredita e Saturno in transito si seguono da vicino. Quando, alla nascita di una persona, sono in quadratura, conservano il medesimo aspetto per un considerevole numero di anni. Così i buoni aspetti sono bilanciati dal fatto che la Luna progredita è in quadratura con Saturno transitante e analogamente accentua gli aspetti negativi. 

Chi abbia, perciò, questa sfortunata configurazione nell’oroscopo è certamente sotto l’influenza castigatrice di Saturno per tutta la vita. Inoltre, i buoni aspetti che notiamo in questa carta e che certamente sono molto forti, in un certo senso sono annullati dalla quadratura di Saturno con la Luna al momento della nascita. 

Saturno indica sempre che una parte del nostro destino proviene da vite precedenti ed è pressoché immutabile. In questo caso, purtroppo, non vi è molto da fare. 

Sarebbero di grande aiuto bagni e massaggi eseguiti da un guaritore che abbia Acquario in Ascendente e il cui Saturno non sia in Bilancia o in Pesci. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 18 H - DROGHE - FUMO - Femmina, nata il 7 aprile 1880 alle ore 7,00 A.M. 

Abbiamo qui un caso molto interessante, cioè quello di una donna con il segno fisso del Toro in Ascendente e con il reggente dell’oroscopo nel segno d’acqua dei Pesci, intercettato nell’11a Casa, in congiunzione con la Luna acquea e in quadratura con l’ardente e distruttivo Marte. Marte è il reggente della 12a Casa, la casa dell’esilio e Venere è il governante della 6a Casa che riguarda le malattie. 

Intorno al 1904 la paziente fu operata e le venne asportato un rene. Ella non poté indicare l’anno esatto, ma dagli aspetti planetari siamo sicuri che la cosa avvenne nel 1904, allorquando il Sole progredito ebbe raggiunto la congiunzione con Nettuno radicale vicino all’Ascendente e la Luna progredita entrò in quadratura con il radicale Nettuno e con il Sole progredito. Al momento attuale (lo scritto risale al 1924 - N.d.T) questa povera donna, che ha 44 anni, attende di diventare madre e da tre mesi si sforza di superare il pernicioso vizio delle droghe che ha praticato per circa sei anni ; inoltre ha anche l’abitudine di fumare. 

In quest’oroscopo viene messo in risalto un principio della massima importanza. Nettuno in Toro vicino all’Ascendente è in trigono con Urano in Vergine in 5a Casa. Questi pianeti si trovano nei segni di ricezione mutua, cioè Nettuno, che è l’ottava superiore di Mercurio, è in un segno di Venere, Toro, mentre Urano, l’ottava superiore di Venere , è nel segno mercuriano della Vergine. Il trigono di questi due pianeti mistici indicherebbe lo sviluppo delle due ghiandole endocrine da essi rappresentate, cioè la ghiandola pineale da Nettuno e il corpo pituitario da Urano. 

Quando per una ragione qualsiasi queste due ghiandole vengono risvegliate e l’anima non risponde alla vita superiore, ma è incline a seguire canali sensuali e mondani, il loro risveglio induce spesso alla più grossolana indulgenza della natura inferiore - talvolta a fare uso di alcolici e di droghe, come è il caso di questa povera donna. 

Venere e la Luna in congiunzione nei Pesci - Venere essendo il governante della 6a Casa che riguarda le malattie - e Marte, il governante della 12a Casa concernente gli ospedali, indicano che l’abitudine di fare ricorso alle droghe deve averla acquisita in un ospedale, oppure le sia stata suggerita da un medico che la curava. All’epoca in cui afferma di aver fatto uso di narcotici troviamo il progredito Mercurio in trigono con Urano e Venere progredito in congiunzione con Nettuno. Ciò significherebbe tendenza a risvegliare le ghiandole sopra citate causandole una fame spirituale che la donna non riuscì a comprendere bene, per cui invece di vivere la vita secondo gli insegnamenti cristiani, soddisfò il proprio desiderio di effettuare voli animici facendo uso della droga. 

Ora la cosa viene posta in rilievo perché la donna, colpita da un attacco d’influenza, è indebolita fisicamente e scoraggiata ; questo stato è aggravato dalla gravidanza, dal nervosismo dall’insonnia che la colpì ; anche l’eliminazione tramite il rene rimastole viene ora ostacolata da Saturno in congiunzione col Sole in Ariete il cui effetto si manifesta nel segno opposto della Bilancia. 

Un barlume di speranza possiamo averla dal Sole progredito entro l’orbita di un sestile con Giove radicale e il progredito Marte in trigono con la Luna radicale. Questi aspetti sono i più favorevoli per l’aiuto degli Ausiliari Invisibili, i quali possono fare molto di più con aspetti planetari favorevoli che in altri momenti. 

Ella è particolarmente suscettibile di ricevere aiuto dato che il suo spirito è molto desideroso di superare tale stato, anche se manca di fede circa il nostro metodo di cura. Ella era persuasa che il suo medico ci avrebbe chiesto aiuto essendo egli stesso stato guarito dai nostri Ausiliari Invisibili. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

### Capitolo 30 - PAZZIA 

#### N° 19 A - UN CASO MENTALE - Femmina, nata il 12 giugno 1897 alle ore 9,00 P.M. 

Noi abbiamo cercato di imprimere nella mente degli studenti della Filosofia Rosacrociana la grande necessità di considerare, in qualsiasi frangente, la parte luminosa della vita e di infondere, in ogni caso di sofferenza e infelicità, la speranza. Se aspiriamo a essere aiutatori dell’umanità, dei lavoratori nella grande Vigna di Dio, dobbiamo gettare sempre le reti che salvano la vita all’individuo in procinto di annegare, vale a dire di infondergli quella speranza e quell’aiuto che per lui significano vita. 

Gli astrologi che pronunciano parole di condanna e tolgono al paziente l’ultimo raggio di speranza quand’egli, sofferente, si rivolge a loro come ultima risorsa, compiono pressoché un assassinio. 

Nelle righe che seguono illustriamo il pericolo insito nel predire la morte. Una donna scrisse alla Sede Centrale dicendo ch’ella aveva ancora da vivere due anni soltanto ; gliel’avevano predetto gli astrologi. Potevamo consigliarle - ella chiese - di apprendere la Filosofia e l’Astrologia Rosacroce e di continuare la scuola che aveva iniziato o sarebbe stato meglio per lei di abbandonare tutto e prepararsi all’avvenimento imminente, cioè l’abbandono del corpo fisico ? 

Possiamo assicurare che la donna ricevette una lettera dalla Sede Centrale impregnata di forti vibrazioni, che la allontanarono effettivamente dai pensieri lugubri. Quale risultato della lettera ella divenne studente della nostra filosofia ed oggi è una donna attiva e sana, destinata a raggiungere l’età matura e anche la vecchiaia. Gli astrologi che predissero alla donna la morte, avrebbero potuto essere ritenuti colpevoli di un vero crimine, ma fortunatamente essendo ella venuta in contatto con uno dei nostri associati che le consigliò di scrivere alla Sede, la cosa fu sventata. 

Nell’oroscopo n° 19-A abbiamo una paziente che ha molti pianeti deboli e afflitti, per cui l’astrologo deve far uso della massima diplomazia per poterla incoraggiare. Nella 1a Casa, vi è il triste e pessimistico Capricorno con il governatore Saturno nel Medio Cielo afflitto dalla congiunzione con la negativa , visionaria tormentata Luna e l’irresponsabile e fanatico Urano ; ad aggravare la situazione di questi tre pianeti è la loro congiunzione nel segno fisso e marziano dello Scorpione, il segno naturale dell’8a Casa, la casa della morte. Mercurio, il governatore della mente, si trova nel segno del Toro, triste ed ostinato, in opposizione con i pianeti afflitti nello Scorpione. Si poteva trovare qualcosa di più sfortunato per un disturbo mentale ? Allorché Toro è afflitto assiste Capricorno nell’esaltare il lato più triste della vita e aumenta il suo meditare su malattie immaginarie, per cui si può immaginare il temperamento di questa povera donna. Ella aveva proprio necessità di aiuto. 

La sua richiesta di ausilio arrivò a noi nel novembre del 1916. A quell’epoca ella si trovava in uno stato mentale tale che la spingeva sull’orlo del suicidio ; non faceva altro che piangere ed era piena di mali immaginari. Però ella aveva molta fede e diligenza nello scrivere le sue lettere settimanali e fece il possibile per collaborare con i guaritori. Quando chiese aiuto il suo Marte progredito era in quadratura con la Luna radicale, Urano e Saturno nello Scorpione, che provocarono questo disturbo mentale. Ma fortunatamente a quell’epoca la Luna progredita si trovava a 25° di Cancro in trigono e sestile con i pianeti afflitti rispettivamente nella 10a e 5a Casa. Questa era la linea di vita che era pronta per aiutarla. 

Da notare che Venere radicale, artistico, armonioso e musicale, è nel proprio segno del Toro, in trigono col riverente e ottimista Giove. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

L’unico spiraglio di luce per lei era questo buon aspetto : musica ed arte. Era necessario portare armonia in questa povera mente disarmonica e noi guadagnammo la fiducia sua e dei suoi amici procurandole la possibilità di ascoltare musica in casa e di farla interessare all’arte. 

All’epoca della sua richiesta di aiuto il Sole progredito era a 9° 50’ del Cancro, formando un buon aspetto con Venere radicale. 

Questo è stato il mezzo per salvare la sua ragione. Nel maggio del 1917 ella ci scrisse di sentirsi molto meglio e di non aver più bisogno dell’aiuto dei guaritori. 

Qui possiamo constatare quale meraviglioso lavoro si può svolgere con una vera conoscenza dell’astrologia. Qualora un astrologo di pochi scrupoli avesse incontrato questa donna e le avesse predetto il suicidio, il cui pericolo era segnato chiaramente nell’oroscopo, egli avrebbe potuto essere l’autore del crimine di cui abbiamo fatto cenno. Perciò, cari amici, noi speriamo che il presente caso vi servirà da lezione per valervi dell’astrologia solo per aiutare e per guarire, ma non per nuocere. 

#### N° 19 B - PAZZIA - Femmina, nata il 7 gennaio 1868 

Per quanto non si sia in grado di predire la data delle crisi della sua malattia perché non si conosce l’ora della sua nascita, tuttavia gli aspetti planetari nell’oroscopo di questa donna segnano sufficientemente il genere di malattia e le crisi annuali. Troviamo l’errante ed eccentrico Urano nel segno psichico del Cancro in opposizione a Marte, il pianeta dell’impulsività e della negligenza. Urano è pure in opposizione al Sole datore di vita e a Mercurio, il pianeta della ragione, ambedue posti nel belligerante e violento segno del Capricorno. Tutti e quattro questi pianeti sono in quadratura con Nettuno in Ariete, il segno che regola la testa e il cervello. 

Troviamo che il raggio benevolo di Giove viene spento, dato il suo collocamento nel segno dei Pesci in 12a Casa, che indica dolore, afflizione e destino maturo. Qui esso è congiunto con la saturnina Coda di Drago e in quadratura con la Luna che conferisce visioni e immaginazione rendendo la mente instabile. È anche in quadratura con Saturno, il pianeta della tristezza e della malinconia. Quale risultato di tutte queste influenze avverse, perverse e pervertitrici, la povera donna è sempre stata debole di mente, impulsiva, indifferente, triste, indecisa e visionaria. Nel 1915 la situazione si fece critica quando il Sole si trovò nel segno dei Pesci in 12a Casa che governa gli ospedali e ricoveri. Anche la Luna progredita era qui in congiunzione col Sole e con la saturnina Coda del Drago e tutti in quadratura con Saturno, col risultato che la donna ebbe un violento attacco di pazzia e dovette essere ricoverata in un nosocomio, dove si trova tuttora. Vi è stato pochissimo o nessun miglioramento per quanto riguarda lo stato mentale ; anche la salute fisica è molto precaria. 

Tuttavia non è un caso senza speranza, perché le principali influenze avverse provengono dai segni cardinali la cui forza è relativamente presto diminuita e le restanti influenze vengono da segni comuni o flessibili, soggetti a modifiche. Da notare che Nettuno, il pianeta della mente spirituale, è in sestile con Venere, il pianeta della musica e con la Luna, il pianeta dell’impressionabilità. Venere e la Luna sono in trigono ; ciò dimostra che la nativa ama la musica e può venire aiutata mediante la musica. Per ciò che riguarda la salute, troviamo la Luna in Gemelli, il segno che domina i polmoni, che dà tendenza ai catarri polmonari. Urano è in Cancro, in quadratura con Nettuno e in opposizione al Sole, Marte e Mercurio, lo stomaco. A ciò si può porre rimedio con una dieta adatta e questo servirà molto a rischiarare la mente. 

Trattando l’argomento della pazzia gli studiosi devono tener presente che esiste una rottura completa o parziale della catena dei corpi che legano lo spirito al veicolo fisico. Se la rottura avviene fra il corpo denso e il corpo vitale o fra quest’ultimo e il corpo del desiderio, si ha l’idiota inoffensivo. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Qualora la rottura avvenga fra il corpo del desiderio e la mente, la natura del desiderio impulsiva, indifferente e violenta prende in custodia il veicolo inferiore e abbiamo il maniaco violento e delirante, che dev’essere frenato con la camicia di forza e la stanza munita di pareti imbottite. Ma allorché avviene la rottura fra la mente e lo spirito, l’abilità e l’astuzia della mente si sforzano di prendere in custodia la personalità inferiore ; una persona del genere può vivere fra di noi per anni agendo con intrighi e scaltrezza tali da non farci mai sospettare di avere a che fare con un anormale. Poi, quando avrà combinato qualche diavoleria ne riderà e ammirerà il suo operato, compiacendosi del danno e delle sofferenze causate alle sue vittime. 

#### N° 19 C - PAZZIA - OSSESSIONE - TUBERCOLOSI - Maschio, nato il 30 gennaio 1889 alle ore 12 (a mezzogiorno) 

L’oroscopo ci venne inviato dai parenti del nativo, col permesso di usarlo come lezione. In esso troviamo dei punti veramente interessanti che possono essere utili per lo studio della scienza diagnostica. 

Nell’oroscopo di un paziente devono venir presi in considerazione due punti particolari : il segno dell’Ascendente e Mercurio. L’Ascendente segna la forza della personalità. Se i segni fissi sono ai quattro angoli, cioè nelle cuspidi della 1a, 4a, 7a e 10a Casa, allora il paziente sarà capace di aiutare il guaritore con la sua volontà di superare la malattia. Se però i segni comuni sono negli angoli, cioè nelle cuspidi, il paziente è atto a lasciarsi trascinare dalla corrente ed è incline ad appoggiarsi agli Ausiliari Invisibili, attendendo da loro tutto il lavoro, non essendo in genere capaci di fare nulla da sé. Per ottenere la migliore collaborazione dal paziente è assolutamente necessario che la mente abbia la volontà di coadiuvare. Dove vi è una mente debole e refrattaria il paziente non può far altro che contribuire a neutralizzare gli sforzi fatti a suo vantaggio, come possiamo renderci conto esaminando il presente oroscopo. 

Mercurio si trova in un segno fisso in 10a Casa e in quadratura con Nettuno ; abbiamo quindi una mentalità molto dominante e testarda. Si tratta di una persona che non sopporterà alcuna interferenza o imposizione altrui. 

Il soggetto è per natura molto devoto e religioso, ma invece di seguire gli ideali dell’anima espressi da Giove in Sagittario in sestile con Mercurio in Acquario, la sua mente caparbia e ambiziosa lo porta a rispondere alle vibrazioni di Venere in quadratura con Giove, Mercurio in quadratura con Nettuno e la Luna in quadratura con Urano. 

Venere è esaltata nei Pesci, il segno dell’autodistruzione e l’11a Casa, in quadratura con Giove forte nel proprio segno del Sagittario, il segno della religione. Ciò indica che una amicizia femminile, mediante l’adulazione e le attenzioni, indicati da Venere, è riuscita a sviarlo dai suoi ideali religiosi, rendendosi responsabile di averlo guidato ad una speculazione metapsichica negativa. In più la versatile e inquieta Luna forma un trigono con Nettuno nell’occulta 12a Casa, che gli conferì il desiderio per le conoscenze occulte ; ma la Luna essendo in quadratura con Urano, lo avviò verso l’autodistruzione. 

Una persona avente le posizioni e aspetti planetari illustrati nel presente oroscopo non accetta di seguire le istruzioni o gli ammonimenti di coloro che hanno esperienza delle cose occulte, ma ha bisogno di lanciarsi da sola a fare le sue investigazioni. Il Sole nel segno saturniano di Acquario, in opposizione a Saturno nel segno del Leone contribuisce a dare una vena di scetticismo, un’indole che richiede la manifestazione evidente e la comprova di tutte le cose. Questa caratteristica fu la sua rovina. Il Sole e Saturno essendo in mutua ricezione nella 10a Casa rispettivamente, rafforzarono tale tendenza. 

Con la Luna in trigono con Nettuno e in quadratura con Urano, l’uomo fu condotto presto alla medianità entrando in contatto con i mondi invisibili, cercando tuttavia incautamente la conoscenza lungo sentieri pericolosi. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Sebbene gli insegnamenti “Yoga” siano sicuri per i popoli della quarta razza, gli Orientali, e per le razze occidentali che si trovano ancora ad un basso grado di evoluzione, per un Occidentale sensibile ed evoluto questi insegnamenti sono molto pericolosi. Il povero uomo aderì ad un gruppo di Indù che gli prescrissero degli esercizi respiratori tendenti allo sviluppo psichico. Si occupò anche attivamente di spiritualismo ove si incoraggiava la pratica medianica. 

Dopo alcuni anni la Luna progredita raggiunse l’opposizione col radicale Saturno e, più tardi, entrò in congiunzione col radicale Mercurio. Siccome Nettuno è l’ottava superiore di Mercurio, agisce ampiamente sul sistema nervoso e ogni stimolo eccessivo può talvolta causare squilibrio mentale se Nettuno entra in quadratura col pianeta della mente Mercurio, esprimentesi spesso con la mania religiosa. Egli affermava spesso di essere la reincarnazione di Gesù ! Nettuno in 12a procurerà spesso questa tendenza e causerà anche l’internamento in istituti per alienati mentali. La Luna in 9a Casa in Capricorno, in quadratura con Urano, nel presente caso aggravava la situazione attirando verso questa debole mente, che con facilità veniva estromessa dal corpo, delle entità indesiderabili, le quali, mediante l’ossessione, se ne impossessavano. 

A coronamento di questa triste condizione il povero uomo - che è stato ricoverato in un ospedale psichiatrico per un certo numero di anni - ha contratto la perniciosa malattia della tubercolosi che lo sta lentamente consumando. Lo dimostra Giove in Sagittario (Giove governa il sangue arterioso) in quadratura con Venere (che governa il sangue venoso) in Pesci, due segni comuni. 

### Capitolo 31 

#### N° 20 A - ASMA - Maschio, nato il 15 agosto 1915 alle ore 2,00 P.M. 

Troviamo il segno ardente del Sagittario nell’Ascendente e il suo reggente Giove in Pesci. Questo pianeta ha il suo domicilio in due segni : Sagittario e Pesci. Allorquando i pianeti si trovano nella 1a, 4a, 7a e 10a Casa la loro influenza è molto più potente, moto più forte - sia in bene che in male - che in altre case, specie se sono nei segni fissi o nelle proprie case. Giove è nella propria dimora e nella 4a Casa, un angolo, e governa il sangue arterioso. È in quadratura con l’ardente Marte, che si trova nel segno dei polmoni, Gemelli. Mercurio, il reggente dei Gemelli, che governa l’aria che passa attraverso i polmoni, è in congiunzione col Sole e questi due pianeti si trovano nell’ardente segno del Leone, che governa il cuore. Ora, quale sarà l’effetto fisico delle due afflizioni suddette ? 

È indispensabile che una certa quantità d’aria entri nei polmoni per provvedere l’ossigeno occorrente a dare vita al sangue, che alimenta il cuore. Col governante dei Gemelli - Mercurio - bruciato dal caldo del Sole e i capillari dei polmoni riempiti del fuoco del febbricitante e afflitto Marte, abbiamo un torace congestionato e febbricitante e il sangue è sovraccarico e si fa pigro, per cui, passando lungo l’aorta, provoca azione spasmodica. I polmoni congestionati e il respiro faticoso causano gli spasmi. Troviamo Marte parallelo a Saturno, che è nel segno dello stomaco. Cancro è nell’8a Casa, indicante scarsa assimilazione del cibo. Troviamo il pianeta Venere, che regola la circolazione venosa, nel focoso e ardente segno del Leone in opposizione allo spasmodico e retrogrado Urano, che è forte nel proprio segno di Acquario, provocando irregolare funzionamento del cuore. 

Questo ragazzo soffrirà più o meno per tutta la vita di quello che comunemente i medici chiamano asma. Nei primi anni sofferse molto di spasmi. È anche soggetto a tossi e raffreddori, che comunque non si svilupperanno mai in tisi, come spesso accade. Con Marte che domina i polmoni, si ha spesso uno stato febbricitante e congestione nei vasi capillari che bruciano l’ossigeno. Ma qui Marte è in sestile col Sole, datore di vita, in Leone, perciò il ragazzo si rimetterà rapidamente. Egli godrà una salute oltre la media normale, malgrado le diverse afflizioni e raggiungerà un’età abbastanza avanzata. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 20 B - ASMA - SOMMINISTRAZIONE DI MORFINA - Maschio, nato il 15 agosto 1869 alle ore 9,00 A.M. 

Per prima cosa giudichiamo il carattere di questa persona e a tale scopo notiamo che ci sono negli angoli i quattro segni cardinali. Questo è di grande aiuto per rendere le persone mentalmente agili e ben equilibrate, ma sfortunatamente qui troviamo che Mercurio, rappresentante la mente, è in combustione col Sole e la Luna è in congiunzione con Saturno. 

La mente è quindi lenta e malinconica, soggetta a paure che naturalmente non si concretizzano mai. Urano è elevato e in quadratura con Nettuno che tende a controllare lo Spirito, ma abbiamo il trigono del Sole con Nettuno che attenua il pericolo. Il nativo ha una spiccata indole amorosa, come dimostra il trigono di Venere e Giove, ma la congiunzione della Luna e Saturno mostra che il coniuge è probabilmente di indole amorfa e non ama le effusioni amorose. Marte nella 1a Casa in opposizione a Nettuno nella 7a Casa, mostra chiaramente che vi saranno fastidi e liti, e tutto ciò ha un’importante influenza sulla malattia e la sua causa. 

Il Sole in Leone, afflitto da Giove in Toro, indica che la circolazione arteriosa è povera, condizione che in un certo senso è sminuita dal trigono di Giove e Venere, i due pianeti che governano la circolazione. Però vi è una certa interferenza nel movimento ritmico della respirazione, dato che Urano è in Cancro ed elevato. Questo pianeta ha azione spasmodica e colpisce il diaframma se collocato in Cancro. Nel presente caso, come è detto, è molto elevato e in quadratura con Marte e Nettuno, ambedue in angoli, configurazione molto forte. Il ritmico alzarsi e abbassarsi del diaframma è assolutamente essenziale per una respirazione regolare e appropriata, e dato che quest’azione viene ostacolata di un grado dalle afflizioni qui segnate, abbiamo la condizione conosciuta sotto il nome di asma. 

È noto che i sofferenti di tale disturbo talvolta trascorrono molto tempo senza dormire, data la difficoltà respiratoria che incontrano nello stare coricati. Perciò, per alleviare la loro condizione critica e procurare loro il riposo che il corpo fisico reclama, spesso viene loro propinata la morfina. 

Non si può mai valutare sufficientemente il pericolo che rappresenta questa droga, esso è maggiore per un paziente avente Giove in Toro afflitto dal Sole, come nel presente caso, dato che ciò conferisce un innato appetito anormale, una tendenza ad esagerare nell’ingerire qualsiasi cosa. Non ci si deve meravigliare, quindi, se tale persona diventa una morfinomane. 

L’oroscopo segna tuttavia una speranza. La Luna governa il canale alimentare ed è responsabile del passaggio del cibo lungo il tratto digestivo. Essa è congiunta a Saturno, e naturalmente vuol dire che vi è pigrizia negli intestini. Urano in Cancro agisce sullo stomaco in modo da dilatarlo periodicamente. Con il colon intasato, lo stomaco dilatato e il diaframma che funziona in modo irregolare non ci si meravigli se il cuore si rifiuta di spingere il fluido vitale nei polmoni e lo prende dagli stessi. Dovrebbero essere usati determinati metodi per chiarire il sistema e conservarlo libero. Anche se questo non allevia l’azione spasmodica del diaframma, toglierà, in ogni caso, la pressione dall’apice del cuore, aiutando così materialmente a diminuire la condizione preesistente. Marte è in sestile col Sole, perciò il cuore può venire irrobustito. Esso è anche in sestile con Saturno indicando la possibilità di assicurare almeno un’azione e una circolazione migliore nel tratto digestivo. 

La peggior condizione in quest’oroscopo, la più difficile da superare è Giove in Toro in quadratura col Sole. Dalla nostra esperienza risulta che benché sia fatto rilevare alle persone che esse hanno degli appetiti anormali, ed esse ne convengano, in genere però non provvedono a correggersi. Dato che l’afflizione suddetta si trova in segni fissi, è oltremodo difficile da superare. La migliore assistenza verrebbe tuttavia dal trigono di Venere con Giove, che eccita la natura amorosa e rende il nativo disposto alla gentilezza. 

Le cure amorevoli e gentili di una donna potrebbero forse ottenere di più di qualsiasi altra cosa per aiutarlo a superare l’abitudine che si era fatta. 

Un guaritore avente l’Ascendente in Acquario e il cui Saturno non sia in Pesci, avrebbe molto probabilmente, in questo caso, un effetto benefico. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 20 C - 20 D - 20 E - A S M A 

La malattia indicata con il nome di asma è una delle più difficili da diagnosticare giacchè molti individui soffrono di disturbi che i medici diagnosticano come asma per la brevità del respiro, affanno e tosse, mentre in realtà spesso la persona non ha tale malattia. 

Esistono varie specie di tale disturbo. Per esempio vi è l’asma da fieno che si manifesta quando il fieno e il grano sono maturi. Talvolta deriva dal polline nocivo di fiori velenosi, che provoca una contrazione delle vie polmonari, i polmoni, quando sono inattivi, si riempiono di muco, causando difficoltà nella respirazione. 

Poi abbiamo l’asma del cuore o dello stomaco, che spesso è il risultato di un irregolare flusso di sangue attraverso le valvole del cuore, risultante un respiro difficoltoso e contrazione del torace e dei polmoni. Perciò l’astrologo potrà trovare difficoltà nell’effettuare una diagnosi. 

In questa lezione tenteremo di dare qualche aiuto, mostrando, in base alle afflizioni, le differenze nelle malattie che possono avere sintomi esteriori simili, ma la causa delle quali è diversa. 

Il caso 20-C è quello di un uomo nato il 6 marzo 1831 alle ore 4,00 P.M. L’oroscopo per questo caso è quello del n° 10-A. 

Troviamo l’ostacolante Saturno in Leone, il segno che governa il cuore, in quadratura con Marte in Toro, che ha dominio sulla gola, e in opposizione a Mercurio, che si trova nel segno nervoso dell’Acquario. Anche Marte è in quadratura con Mercurio e in parallelo con Nettuno. 

Tale configurazione dei pianeti nei segni fissi starebbe ad indicare azione cardiaca spasmodica, dato che Mercurio in opposizione con Saturno è causa di contrazione delle valvole cardiache, cosa che altererebbe l’eccessiva circolazione della corrente sanguigna provocata dalla quadratura di Marte con Saturno. Troviamo anche che il Sole è in Pesci, segno comune, in quadratura con la Luna che, a sua volta, si trova nel segno del Sagittario. 

I segni comuni, quando sono afflitti, disturbano gli organi della respirazione, dando tendenza a sofferenze polmonari. Quest’uomo soffriva molto del disturbo che i medici chiamano asma, e altri come disturbi al cuore, inoltre andava spesso soggetto a forti raffreddori. 

L’astrologia indica che egli aveva dei disturbi valvolari di cuore e che non si trattava di un vero fatto asmatico. Morì per un ascesso al fegato. Per dettagli riguardanti questo caso esaminare l’oroscopo 10 A. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Nel caso dell’oroscopo 20-D, quello di un uomo nato il 25 agosto 1867, troviamo Saturno in Scorpione, segno fisso, in quadratura con Venere e Mercurio che si trovano in Leone, segno che governa il cuore. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Troviamo nuovamente il medesimo inconveniente riguardante l’insufficiente funzionamento del cuore, ma l’afflizione più perturbante si trova nello stomaco, perché la Luna ed Urano sono in congiunzione nel segno del Cancro, il quale governa questo organo, ed entrambi sono in quadratura con Nettuno, tutti in segni cardinali. 

In quest’oroscopo troviamo la sede del disturbo nello stomaco mostrando che il paziente ha delle abitudini impulsive e sregolate circa l’alimentazione, con tendenza ad inghiottire senza masticare, come pure a bere in eccesso durante i pasti, cosa che provoca la dilatazione dello stomaco, il quale, a sua volta, esercita pressione sul cuore, ostacolando la respirazione. 

Nell’oroscopo 20-E, riguardante una donna nata il 23 giugno 1898, troviamo un caso molto diverso ; lo potremmo diagnosticare come un effettivo caso di asma da fieno. 

Nettuno è in congiunzione con Mercurio nel segno dei Gemelli che, come sappiamo, governa i polmoni. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Dall’aspetto fisico della persona della persona dovremmo ritenere che ha Vergine in Ascendente con Gemelli nel Medio Cielo, per cui avremmo come reggente della vita seria il pianeta Mercurio. Nettuno, l’ottava superiore di Mercurio, governa il sistema nervoso. L’influenza di Nettuno è simile a quella di Saturno, vale a dire coercitiva e limitata, e quando si trova in Gemelli ci possiamo attendere perturbazione ai bronchi, specie durante i mesi invernali, come fu il caso di questa donna, il cui disturbo fu causato dall’inalazione del polline di alcune erbe e fiori. 

Tuttavia ci si renderà conto che in molti casi di asma vi è circolazione irregolare e debole. La corrente sanguigna è lenta, segnando un’afflizione di Venere e Giove. Quando il sangue è impuro, anche l’eliminazione avverrà in modo lento e pigro. 

Occorrerebbe molta cura nella scelta degli alimenti. La paziente dovrebbe mangiare cibi leggeri, di facile digestione, ma che tuttavia siano nutrienti. Questo soprattutto per i pasti serali ; dato che l’attacco di asma è dovuto ad un pasto pesante. Dei panini con cipolle crude, mangiati alla sera, elimineranno il catarro bronchiale e procureranno un sonno regolare. 

### Capitolo 32 

#### CANCRO - Femmina, nata il 14 luglio 1897 alle ore 4,00 P.M. 

Sull’Ascendente vi è Sagittario, segno comune, e il reggente dell’oroscopo, Giove, si trova in 9a Casa nel segno della Vergine ; Giove è anche in quadratura con l’Ascendente. Coloro che hanno segni comuni ai quattro angoli fanno raramente degli sforzi concreti per poter superare gli ostacoli della vita, e quando noi troviamo anche dei pianeti afflitti in questi segni comuni e il Sole nel segno acqueo del Cancro e nell’8a Casa, abbiamo - vedi il caso di questa donna - una persona che preferirebbe essere un’invalida per non fare la fatica di conservare la salute e noi possiamo vedere quale piccolo sforzo basterebbe fare per superare un ostacolo. 

Dapprima gli individui con il Sole e la Luna in Cancro sono molto ghiotti di buone cose da mangiare e quando la Luna è anche in trigono con Venere, si rafforza il loro amore per il cibo e vi è tendenza a mangiare troppo. Vediamo quale sarà il risultato. 

Troviamo il pianeta Venere che ha il dominio sul sangue venoso, nel segno dei Gemelli e nella 7a Casa, in quadratura con l’infiammante Marte e Giove, che regola il sangue arterioso, è afflitto da una congiunzione con Marte, perciò la circolazione è molto ostruita specie perché Giove è nel segno della Vergine che ha dominio sull’intestino tenue. 

Quando il paziente mangia abbondantemente, specie per i nati in Cancro che sono molto ghiotti di amidi, con la circolazione ostacolata e l’assimilazione nell’intestino tenue disturbata, logicamente gli intestini si riempiono di materiale putrido. Avviene la fermentazione provocando un disturbo in tutto il sistema circolatorio. Saturno l’ostacolante, in congiunzione con Urano nel segno dello Scorpione, che governa il retto, è in 12a Casa, la casa del destino maturo e delle cose nascoste ; ciò indica che la giovane donna si è formata delle abitudini segrete che provocarono molta irritazione agli organi dell’eliminazione e il risultato fu l’insorgere del cancro nel retto. 

Ella si ammalò per lungo tempo con dolori terribili agli intestini e nella parte terminale della colonna vertebrale. Possiamo chiederci se non vi sia una cura per questo orrendo male del cancro ? Diciamo di sì, se esso si trova ai primi stadi ; lo si può curare eliminando per alcuni giorni tutto il cibo, bevendo solo acqua pura, distillata, con succo di limone e pulendo a fondo gli intestini con abbondanti enteroclismi. Poi si deve iniziare la mono-dieta, continuando per tre settimane se la paziente è capace di sopportarla, ma non si deve superare tale limite. La paziente non dovrebbe mangiare altro che carote. Questo vegetale può essere preparato in diverse maniere per renderlo gradito al palato, grattugiandolo, bevendone il succo, cuocendolo al vapore o crudo, in insalata con olio e limone. La carota ha grandissima capacità di guarigione, specialmente se usata come cataplasma e ha un meraviglioso effetto curativo per ulcere e protuberanze cancerose. 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

#### N° 21 B - CANCRO - Maschio, nato il 14 dicembre 1857 

Data e luogo di nascita ignoti, ma dall’aspetto fisico e tratti del carattere abbiamo posto Sagittario in Ascendente. Posizione dei pianeti al mezzogiorno, O.M.G. (Ora Media di Greenwich). 

I medici dissero a quest’uomo che era affetto da cancro e la loro opinione era che un giorno sarebbe morto di questa malattia incurabile. Egli intrattenne per parecchi mesi una corrispondenza regolare col Reparto di Guarigione, ma le lettere indicavano sempre i suoi dubbi sui nostri metodi e lo scoraggiamento per il suo futuro. Si ribellò pure per le restrizioni causate dalla dieta, asserendo che egli era troppo debole e ammalato per vivere senza la sua quotidiana bistecca e le sue patate fritte. 

Più tardi, per opera di suo figlio che lavorava presso il nostro ufficio in qualità di stenografo, quest’uomo affittò, insieme a sua moglie, in una zona che confinava con il terreno della Sede Centrale, un “cottage”. Per rendere possibile a suo padre di partecipare alla dieta salutare servita nel nostro servizio ristorante, il figlio chiese di assumere il padre come giardiniere. 

Durante le prime settimane questo pover’uomo mise a dura prova la pazienza del cuoco. Quando non poteva avere quello che voleva, abbandonava la tavola affamato. La cosa durò per alcuni giorni, finché la fame lo costrinse a mangiare quello che veniva servito. Le sue richieste erano : due uova fritte al burro, una grande scodella di farina di mais bollita con molte cucchiaiate di zucchero e con molta crema ; patate fritte, pane bianco, due o tre tazze di caffè forte abbondantemente zuccherato. La zuccheriera veniva vuotata ad ogni pasto. Naturalmente mise a dura prova anche la pazienza di Max Heindel e la mia. 

Però il giovane figlio, che aveva sopportato per molti anni suo padre, era disperato e ansioso di aiutare lui e noi. 

Dopo poche settimane il paziente si adattò alla dieta e immediatamente la sua salute cominciò a migliorare. Le eruzioni sul viso e sul petto sparirono lentamente e, col miglioramento, ritornò la forza. 

Venne osservato che precedentemente durante il giorno mangiava di continuo dolciumi ; le sue tasche ne erano sempre colme. Prima di venire alla Sede Centrale mangiava una buona dose giornaliera di dolciumi, ritenendo che occorressero per conservare la forza. 

Notiamo la congiunzione della Luna e Venere sopra l’Ascendente nel segno negativo del Sagittario. La Luna e Venere congiunti ; non importa in quale parte dell’oroscopo, procurano desiderio per dolciumi, pasticceria, ecc. 

In questo caso troviamo Saturno retrogrado posto nel segno dello stomaco, Cancro, e sollecitante un aspetto di quadratura con Marte, che è posto in un segno di Venere, cioè Bilancia. Quest’uomo aveva ingerito per molti anni un’eccessiva quantità di amidi, proteine e zuccheri. Con Saturno in Cancro progredito e afflitto, egli non era capace di ricavare le vitamine dal suo alimento e aveva preso l’abitudine di rimpinzarsi di cibo e di mangiarlo in fretta. Naturalmente l’organismo conservò l’eccesso di nutrimento assorbito ; lo stomaco rifiutava di digerire una tale quantità o piuttosto era troppo debole e non riceveva i succhi gastrici necessari alla digestione. Vi era quindi, una grande quantità di materiale di scarto che gli organi destinati alla eliminazione non erano capaci di espellere. Marte ha il governo del retto, essendo il reggente dello Scorpione che governa questo organo. Con Marte afflitto dal progredito e ostacolante Saturno, dovremmo aspettarci che quest’uomo soffra di costipazione e stitichezza. 

Con tutta questa cenere immagazzinata nel corpo, perché meravigliarsi se il fisico cerca i mezzi per disfarsi di tale veleno ? Il risultato fu che la pelle del naso, gola, viso e petto era usata come scarico per rifiuti del corpo (Marte ha dominio su Ariete, quindi sulla faccia ; Scorpione sul setto nasale e Saturno in Cancro sul torace). 

!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! 

Dopo aver seguito per otto mesi la dieta di Monte Ecclesia quest’uomo ritornò alla sua città senza alcuna traccia di cancro nel suo corpo. Tutte le piaghe erano completamente guarite. 

Marte in sestile con il datore di vita, il Sole, apportò vitalità. Quando esiste un buon aspetto fra questi due pianeti, vi è grande speranza di superare il male. Saturno in Cancro in 8a Casa - della Morte - sarà probabilmente la causa del trapasso del nativo, assieme alla Luna e Venere in un segno comune e nella casa del destino maturo. Col tempo il suo desiderio per dolci e cibi ricchi lo condurrà forse ad eccessi, i quali saranno la causa della sua morte. 

### Capitolo 33 - LA GUARIGIONE ROSACROCE 

#### Come i Rosacroce curano gli ammalati 

Il lavoro di risanamento dei Rosacroce viene realizzato dai Fratelli Maggiori dell’Ordine Rosacroce mediante un gruppo di Ausiliari Invisibili che a tale scopo essi istruiscono. 

Tale missione è effettuata secondo il comandamento di Cristo Gesù, cioè : Predicate il Vangelo e curate gli ammalati. 

#### I Fratelli Maggiori 

I Fratelli Maggiori sono degli esseri spirituali elevati tramite i quali lo Spirito di Cristo opera a beneficio dell’Umanità. 

#### Gli Ausiliari Invisibili 

Gli Ausiliari Invisibili sono gli Studenti Effettivi della Scuola Rosacrociana, i quali, durante la giornata, mentre funzionano entro il loro corpo fisico, conducono una vita esemplare e di aiuto al prossimo conseguendo, in tal modo, il merito e il privilegio di essere gli strumenti e gli ausiliari dei Fratelli Maggiori durante la notte, mentre funzionano entro il loro corpo eterico, secondo le parole che ogni sera vengono pronunciate nel servizio celebrato dai Rosacroce : “... Questa notte, durante il sonno, mentre il nostro corpo fisico riposa tranquillamente, noi quali Soccorritori Invisibili possiamo continuare a lavorare fedelmente nella vigna di Cristo”. 

Questi Studenti Effettivi vengono riuniti in gruppi secondo il loro temperamento e le loro capacità. Essi vengono istruiti da altri Studenti Effettivi Medici e tutti uniti lavorano sotto la direzione dei Fratelli Maggiori i quali sono, naturalmente, gli spiriti promotori di tutto il lavoro. Spesso i pazienti notano la presenza degli Ausiliari Invisibili. 

#### Per ottenere la guarigione occorre un sistema di vita retto. 

Gli Ausiliari Invisibili non si rifiutano mai di rispondere alle richieste di aiuto, ma per rispondere alla Forza Divina guaritrice il paziente deve condurre un metodo di vita corretto. La sua dieta dev’essere priva di carne, deve dormire in camere aerate, la sua mente deve coltivare pensieri puri, la sua vita quotidiana deve basarsi su azioni nobili e rette. 

La divina forza guaritrice è pura ; chi la chiede per essere sanato dalla sua infermità dovrà conformarsi alle leggi di purezza naturali : aria pura, alimento puro, pensieri puri e vita pura. Trascurando queste norme risanatrici il paziente non potrà ricevere la divina forza guaritrice. 

#### La Forza Guaritrice 

Tutta la forza sanatrice proviene da Dio, nostro Creatore e Padre Celeste, grande Medico dell’Universo ; è latente ovunque ; per mezzo della preghiera e della concentrazione viene liberata e diretta ai sofferenti. Si manifestò attraverso il Maestro Gesù Cristo ed è emanata nelle adunanze settimanali guaritrici che si tengono nel Tempio del Centro Rosacroce. 

Tramite l’azione di questa forza suprema gli Ausiliari Invisibili elevano ad una tensione maggiore le vibrazioni del paziente, mettendolo in grado di eliminare innanzitutto le sostanze tossiche dell’organismo, indi di ricostruire ogni corpuscolo sanguigno, ogni fibra, tessuto ed organo fino a che il corpo fisico si sia rinnovato. La cosa si effettua in armonia alle leggi della natura e non per miracolo. Se il paziente persiste nel trascurare queste leggi mediante un continuo errato sistema di vita, continuerà ad accumulare le sostanze tossiche nell’organismo rendendo, in tal modo, inutile l’opera risanatrice. 

#### La Causa delle Malattie 

Il meraviglioso organismo che chiamiamo corpo umano è governato da leggi naturali inviolabili. Ogni malattia è la conseguenza di una violazione delle leggi della natura, sia essa fatta consapevolmente o inconsciamente. Gli uomini sono colpiti da malattia perché in questa vita terrena o in una precedente esistenza non hanno tenuto conto dei principi fondamentali da cui dipende la salute del corpo fisico. Per recuperare e conservare la salute devono imparare a rispettare questi principi uniformandovi le abitudini. È quanto il Medico Maestro Gesù Cristo intendeva dire quando disse allo zoppo : “Sia tu risanato : non peccare più affinché non ti sopravvenga un male peggiore.” Nemmeno il Cristo poteva dare la salute perenne se il paziente che la riceveva, tramite la forza risanatrice, non sapeva vincere i suoi difetti causanti la malattia e se non viveva in obbedienza alle leggi stabilite da Dio, le quali governano il corpo umano come i rapporti degli uomini tra di loro. 

#### Il diritto alla salute 

Molte persone “esigono” o pretendono di avere diritto a una salute perfetta. Dimenticano che in questa o in una precedente esistenza terrena hanno perso il diritto concesso dal Creatore per avere trascurato le leggi di natura che sono le leggi di Dio. Essi devono, quindi, imparare l’obbedienza tramite la sofferenza. Imparata questa lezione, se avranno deciso di non peccare più, il loro diritto a una salute perfetta sarà ripristinato. 

#### La violazione delle leggi della natura 

La Divina Forza risanatrice è costruttiva ; tutti i metodi di vita che non tengono conto delle leggi dalla natura, sono distruttivi. 

Le trasgressioni e le trascuratezze che creano una cattiva esistenza e le conseguenti malattie sono molte e particolarmente : cibo in eccesso e male scelto, carenza di aria pura e di sole, mancanza di pulizia, assenza di esercizio fisico, di riposo e di sonno, mancanza di autocontrollo e autodominio, il dormire in stanze insufficientemente aerate, coltivare pensieri di collera, di odio e di risentimento, abbandonarsi a sfoghi violenti, appagare desideri infimi degradanti, nuocere alle creature, siano esse uomini o animali, abuso delle sacre funzioni genitali. 

Dato che tutti gli organi e le funzioni del corpo sono interdipendenti, l’abuso e il deterioramento di una delle parti danneggia anche le altre, provoca l’accumulo di tossici nel sistema e riduce la vitalità dell’intero organismo. I sintomi locali sono solo l’evidenza di un funzionamento difettoso del corpo intero. Per curare la salute e trarne dei risultati stabili occorre non sopprimere semplicemente i sintomi, ma sopprimere soprattutto le cause che ne sono alla base. 

#### La cura spirituale 

La salute spirituale avviene dapprima nei piani superiori in stretta aderenza alle leggi naturali prevalenti ; di conseguenza ogni cura terapeutica applicata sul piano fisico è in armonia con il lavoro degli Ausiliari Invisibili nei piani più elevati. 

#### La nutrizione appropriata è la medicina naturale 

Siccome il corpo è costituito da sostanze fisiche introdotte nel sangue mediante il nutrimento, la medicina naturale che il paziente deve prendere per collaborare con gli Ausiliari Invisibili nel lavoro di ripristino dell’organismo è un cibo appropriato. 

#### Effluvio trasmesso tramite le firme settimanali. 

Affinché gli Ausiliari Invisibili possano agire sul paziente devono avere l’effluvio del corpo vitale del medesimo che è la controparte eterica del corpo fisico e la sfera d’azione delle forze vitali. 

Gli effluvi si ottengono facendo scrivere al paziente una firma e alcune parole informative con penna e inchiostro. È bene sapere che la penna intinta di liquido è un potente conduttore magnetico. L’etere che, in tal modo, impregna la carta su cui il paziente scrive ogni settimana, indica le sue condizioni di quel momento particolare e fornisce la chiave del suo organismo. È qualcosa che egli dà volontariamente per consentire l’intervento degli Ausiliari Invisibili. Se il paziente non collabora in tal senso questi Esseri non potranno venire in suo aiuto ; è perciò della massima importanza non interrompere l’invio delle firme settimanali alla Sede Centrale. 

#### Termine richiesto per una cura 

Frequenti sono le guarigioni istantanee ove gli Ausiliari Invisibili vengono chiamati in soccorso per malattie gravi. Nel caso di malattia cronica, di lunga durata, che ha richiesto molti anni per svilupparsi, può essere raggiunto un certo grado di sollievo immediato, ma la guarigione completa, che equivale ad un rinnovo totale del sistema, può essere conseguita gradualmente. Come abbiamo detto più sopra, l’opera sanatrice degli Ausiliari Invisibile non consiste nel sopprimere i sintomi, ma a ricostruire l’intero organismo : occorre quindi che il paziente collabori costantemente inviando le firme sopra indicate. 

#### Le riunioni guaritrici presso la Sede Centrale 

Le riunioni vengono effettuate durante la notte, quando la Luna entra nei segni cardinali dello zodiaco. L’ora del servizio è le 18,30 circa. Caratteristica dei segni cardinali è energia dinamica che infondono in ogni impresa iniziata sotto la loro influenza ; perciò i pensieri di guarigione degli Ausiliari Invisibili di tutto il mondo vengono arricchiti di potenza aggiuntiva quando questi messaggi di misericordia sono emessi sotto l’influenza dei segni cardinali. 

Se volete unirvi a quest’opera occorre che quando il vostro orologio segna le ore 18,30 meditiate sul tema della salute e preghiate il Grande Medico, nostro Padre Celeste, affinché tutti coloro che soffrono recuperino la salute, in particolar modo coloro che hanno chiesto aiuto alla Sede Centrale. Nel medesimo tempo si visualizzi il Tempio ove vengono raccolti tutti i pensieri degli aspiranti, pensieri che sono poi raccolti ed utilizzati dai Fratelli Maggiori per lo scopo sopra indicato.